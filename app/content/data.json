[
  {
    "id": 2001,
    "level": 1,
    "title": "六字大明咒",
    "brief": "",
    "media": "six.mp3",
    "page": "",
    "sections": [
      {
        "id": 1,
        "level": 2,
        "title": "咒语与发音",
        "brief": "",
        "media": "six.mp3",
        "list": [],
        "page": ["唵：读（ōng 嗡），ōm 是正确读音，最后要闭唇。\n", "嘛：读（mā），舌尖微向下卷，双唇由闭到开，发爆破音。\n", "呢：(nī) 是卷舌音，发音时舌尖要上翘顶上腭，然后放开发nī音。\n", "叭：（bēi） 后有一个辅音 d，在汉语跟藏语里都被省略了。可读成bēidemēi，de 轻而短，一带而过。\n", "咪：mēi 其它写法有[口+弥]、[口+迷]等。要读成mēi，不能读成 mī，由梵文词的位置格变化而来。\n", "吽：发音为（hōng轰），也有书注音为（hòng）。发一声还是四声都可以，可根据场景与意愿自行觉定，多数读四声。\n", "\n", "由于汉语方言众多，每个方言都有不同的发音。\n", "但是所有汉语普通话及方言的发音，都按照《广韵》的音韵学反切，所以在汉传佛教，只能以普通话发音来”代表“六字大明咒的汉语普通话的”标准发音“，但是佛教中并不强调，念佛持咒一定要按照“标准发音”诵读。\n", "而不少网络注音，以藏传佛教的藏语式梵语发音来标注，但是在藏语的藏化梵语以及原本的梵语，并无音调的区分，所以可以近似注音为 ong ma ni bei mei hong ，也有weng ma ni bei mei hong，如：唵嘛呢呗美吽或嗡嘛呢呗美吽。\n"]
      },
      {
        "id": 2,
        "level": 2,
        "title": "象征意义",
        "brief": "",
        "media": "six.mp3",
        "list": [],
        "page": ["唵 表示佛部心，代表法、报、化三身，也可以说成三金刚（身金刚、语金刚、意金刚），是所有诸佛菩萨的智慧身、语、意。\n", "嘛呢 表示宝部心，就是摩尼宝珠，取之不尽、用之不竭、随心所愿、无不满足，向它祈求自然会得到精神需求和各种物质财富。\n", "叭咪 表示莲花部心，就是出污泥而不染的莲花，表示现代人虽处于五浊恶世的轮回中，但诵此真言，就能去除烦恼，获得清净。\n", "吽 表示金刚部心，是祈愿成就的意思，必须依靠佛的力量，才能循序渐进、勤勉修行、普渡众生、成就一切，最后达到佛的境界。\n", "\n", "唵 为白色，象征本尊之智慧，属于禅定波罗蜜多，能除傲慢心；白色之平等性智光，净除在天道中之骄傲及我执，断除堕落、变异之苦。\n", "嘛 为绿色，象征本尊之慈心，属于忍辱波罗蜜多，能除嫉妒心；绿色，是金刚持如来的法色；绿色之成所作智光，净除阿修罗道中之嫉妒，断除斗争之苦。\n", "呢 为黄色，象征本尊之身、口、意、事业、功德，能除贪欲心；黄色，是不动如来的法色；黄色之自生本智光，净除人道中之无明及贪欲，断除生、老、病、死、贫苦之灾。\n", "叭 为蓝色，象征本尊之大乐，属于布施波罗蜜多，能除愚痴心；蓝色，是无量光如来的法色；蓝色之法界体性智光，净除畜牲道中愚痴，断除闇(àn4，暗。黑暗)哑苦。\n", "咪 为红色，象征本尊之大乐，属于布施波罗蜜多，能除吝啬心；红色，是不空成就如来的法色；红色之妙观察智光，净除饿鬼道中之悭吝，断除饥渴苦。\n", "吽 为黑色，象征本尊之悲心，属于精进波罗蜜多，能除瞋(chēn1，琛。瞪眼睛)恚(huì4，会。愤恨)心；黑色，是五种姓佛共同镇除一切罪恶的法色，", "以预示熄灭三界众生的仇恨；黑色之大圆镜智光，净除地狱中之瞋恨，断除热寒苦。\n", "\n", "按照梵文字面解释为：“唵 珍宝 在莲花上 吽”，padme为padma（莲花）的locative case（处格）美国籍佛学家Donald Lopez认为，六字真言可解译为“妙哉莲花生”，", "但是又有一派说法称“ma ni bê mê”应为观世音菩萨的称谓，意即“持有珍宝莲花者”，全句应作“向持有珍宝莲花的圣者敬礼祈请，摧破烦恼。”\n", "若是依照佛教传统说法，一般认为真言含有深奥教法之秘密语句，为诸佛菩萨本誓之德，每一咒字均蕴含甚深含义，并不只局限于字面意义，非凡夫二乘所能理解。", "所以中国及日本对真言均不作翻译，而直接运用其原语之音译（例如《般若心咒》）。认为念诵、歌咏或书写、作观其文字，即可得与真言相应之功德。"]
      },
      {
        "id": 3,
        "level": 2,
        "title": "简介",
        "brief": "",
        "media": "six.mp3",
        "list": [],
        "page": ["唵嘛呢叭咪吽（梵文：ॐ मणि पद्मे हूँ / oṃ maṇi padme hūṃ；藏文：ཨོཾ་མ་ཎི་པ་དྨེ་ཧཱུྃ / om ma ni bê mê hum），又名六字真言或六字大明咒，", "是佛教里最常见的真言（mantra），是观世音菩萨愿力与加持的结晶，故又称为观世音（藏文：སྤྱན་རས་གཟིགས་）（四臂白观音）的心咒，", "经上说：“此六字大明陀罗尼（注：六字真言），是观自在菩萨摩诃萨微妙本心，若有知是微妙本心，即知解脱”。六字真言除了刻在石上，亦多刻在转经筒上。\n", "\n", "在《大乘庄严宝王经》中，佛告善男子：此六字大明陀罗尼，是观自在菩萨摩诃萨微妙本心，若知是微妙本心即知解脱。\n", "善哉！善哉！善男子，汝能得是如意摩尼之宝，汝七代种族首当得其解脱。善男子，彼时是（持）明人，于其腹中所有诸虫，当得不退转菩萨之位。\n", "若复有人以此六字大明陀罗尼，身中项上戴持者，善男子，若有得见是戴持之人，则同见于金刚之身。又如见于舍利、萃堵波，又如见于如来，又如见于具一俱胝智能者。"]
      },
      {
        "id": 4,
        "level": 2,
        "title": "出处及渊源",
        "brief": "",
        "media": "six.mp3",
        "list": [],
        "page": ["六字大明咒的叙述在中国首见于为中国大乘佛教与藏传佛教的圣典之一的《佛说大乘庄严宝王经》，其认为六字真言有十大功德。", "其中，释迦牟尼佛云：“此六字大明陀罗尼（注：六字真言），是观自在菩萨摩诃萨微妙本心，若有知是微妙本心，即知解脱。”《佛说大乘庄严宝王经》为《大正藏》中记载六字真言法门的根本经典。\n", "\n", "释尊住世时，有菩萨名除盖障——八大菩萨之一，恳求释尊传授六字大明咒，释尊云：“我于过去世时，曾经向莲花象王佛学习此咒。”而莲花象王佛又从何处学习此咒呢？\n", "原来莲花象王佛经历无数世界，学习此咒不得结果。及至西方极乐世界，谒见阿弥陀佛，阿弥陀佛乃请观音菩萨传授，当时大地震动，天雨宝华，种种神变瑞相现前。莲花象王佛获咒后，普度众生，无量无数。\n", "释尊在过去世，未成佛之前，曾得莲花象王佛传授此咒，而成佛后，亦曾传授此咒多次。惟当除盖障菩萨请求传授，", "释尊却云：“印度某大城中，观音菩萨化身为一居士，彼起止污秽，且有妻有儿，但不可轻视，彼实为观音菩萨化身也。”\n", "除盖障菩萨于是率领千二百名罗汉，诣谒居士。居士传授六字大明咒之后，即示现种种神通变化，除盖障菩萨以璎珞供养居士，居士却之云：“我不需要供养，你供养释尊可也。"]
      },
      {
        "id": 5,
        "level": 2,
        "title": "功德",
        "brief": "",
        "media": "six.mp3",
        "list": [],
        "page": ["唵、嘛、呢、叭、咪、吽，此六字咒，摄诸佛密意为其体性。摄八万四千法门为其心髓。摄五部如来及诸秘密主心咒之每一字为其总持陀罗尼。", "此咒是一切福善功德之本源，一切利乐悉地之基础。即此便是上界生及大解脱道也。\n", "唵、嘛、呢、叭、咪、吽，此诸法心要，最胜开示之六字大明咒，若仅见一次，亦能获得不退转地，成为济度有情之舵手。 ", "若仅闻一次，亦能获生上界乐趣，成为济度有情之舵手。他如蝼蚁之尸，或已死畜牲，此咒一入其耳，立即解脱彼身，往生极乐世界。\n", "若能忆念此咒，则如日照雪山，从无始以来，所造罪障恶业悉得清净，往生极乐世界。若仅触及，则能蒙受无量诸佛菩萨为之灌顶。\n", "若仅观修一次，则可等同闻、思、修三者之功能。所显境界，皆成清净法身，开利众事业之宝藏。\n", "若佩于身，善男子！此身即变为如来舍利，四百零四种病患不能侵犯，水、火、毒物，刀兵器械，以及上下魔厉皆无能为害。\n", "此六字大明咒，或书及珍宝，或布，或纸，或木片，最下如土石等上，则与书写八万四千法门相等，现世受用安乐，今生即身获得佛果，对此切勿生起疑念犹豫。\n", "若夫须弥山王，尚可度量，若持此六字大明咒一次，其福德之量，无人能量。又如金刚岩石，以迦尸迦布拂拭，每百年一次，亦有罄尽之时，若持一次六字大明咒，其福德量，无有尽时。", "又如诸大海每一涓滴，皆可计量，若持六字大明咒一次，其福德量，无人能计。\n", "又如雪域微尘，花果林树，皆可数计，若持六字大明咒一次，其福德量无人能数。再如一百由旬之室充满芝麻，每日掷出一粒，其数有尽，若持六字大明咒一次，其福德量无有尽时。", "又十二月中，昼夜无间，天降滂沱，毫不中断，每一雨滴，亦可计量，若持六字大明咒一次，其福德量，亦无人能算也。\n", "如是等情，善男子，无烦广说，若人恭敬承侍如我之百亿诸佛，令生喜悦，其福德量，尚可比度，若持六字大明咒一次，其福德聚，亦无人能度也。\n", "唵、嘛、呢、叭、咪、吽。\n", "“唵”，除天道生死之苦； “嘛”，除阿修罗道斗诤之苦； “呢”，除人道生老病死苦； “叭”，除畜生道劳役之苦； “咪”，除饿鬼道饥渴之苦； “吽”，除地狱道寒热之苦也。"]
      },
      {
        "id": 6,
        "level": 2,
        "title": "图案",
        "brief": "",
        "media": "six.mp3",
        "list": [],
        "page": "",
        "image": "OmManiPadmeHum"
      }
    ]
  },
  {
    "id": 2002,
    "level": 1,
    "title": "大悲咒",
    "brief": "",
    "media": "",
    "page": "",
    "sections": [
      {
        "id": 1,
        "level": 2,
        "title": "咒语与发音",
        "brief": "",
        "media": "compassion.mp3",
        "list": [],
        "page": ["ná mó ·hé là dá nā ·duō là yà yē\n", "南无·喝啰怛那·哆啰夜耶 \n", "ná mó ·ā lì yē\n", "南无·阿唎耶\n", "pó lú jié dì ·shuò bō là yē\n", "婆卢羯帝·烁钵啰耶\n", "pú tí sà duǒ pó yē\n", "菩提萨埵婆耶\n", "mó hē sà duǒ pó yē\n", "摩诃萨埵婆耶\n", "mó hē jiā lú ní jiā yē ōng\n", "摩诃迦卢尼迦耶   唵\n", "sà pó là fá yì   shù dá nā dá xià\n", "萨皤啰罚曳   数怛那怛写\n", "ná mó xī jí lì duǒ·yī méng ā lì yē\n", "南无悉吉利埵·伊蒙阿唎耶\n", "pó lú jí dì·shì fó là léng tuó pó\n", "婆卢吉帝·室佛啰楞驮婆\n", "ná mó·nā là jǐn chí\n", "南无·那啰谨墀\n", "xī lì mó hē pó duō shā miē\n", "醯唎摩诃皤哆沙咩\n", "sà pó ā tuō·dòu shū péng\n", "萨婆阿他·豆输朋\n", "ā shì yùn\n", "阿逝孕\n", "sà pó sà duō·ná mó pó sà duō·\n", "萨婆萨哆·那摩婆萨多·\n", "ná mó pó qié\n", "那摩婆伽\n", "mó fá tè dòu   dá zhí tuō\n", "摩罚特豆  怛侄他\n", "ōng ·ā pó lú xī\n", "唵·阿婆卢醯\n", "lú jiā dì   jiā luó dì   yí xī lì\n", "卢迦帝   迦罗帝   夷醯唎\n", "mó hē pú tí sà duǒ\n", "摩诃菩提萨埵\n", "sà pó sà pó   mó là mó là\n", "萨婆萨婆   摩啰摩啰\n", "mó xī mó xī·lì tuó yùn\n", "摩醯摩醯·唎驮孕\n", "jù lú jù lú·jié méng\n", "俱卢俱卢·羯蒙\n", "dù lú dù lú·fá shé yē dì\n", "度卢度卢·罚阇耶帝\n", "mó hē fá shé yē dì   tuó là tuó là\n", "摩诃罚阇耶帝   陀啰陀啰\n", "dì lì ní   shì fó là yē\n", "地唎尼   室佛啰耶\n", "zhē là zhē là   mó mó·fá mó là\n", "遮啰遮啰   么么·罚摩啰\n", "mù dì lì   yī xī yī xī\n", "穆帝隶   伊醯伊醯\n", "shì nā shì nā   ā là shēn·fó là shě lì\n", "室那室那   阿啰嘇·佛啰舍利\n", "fá suō fá shēn   fó là shě yē\n", "罚娑罚嘇   佛啰舍耶\n", "hū lú hū lú mó là   hū lú hū lú xī lì\n", "呼卢呼卢摩啰   呼卢呼卢醯利\n", "suō là suō là   xī lì xī lì\n", "娑啰娑啰   悉唎悉唎\n", "sū lú sū lú   pú tí yè·pú tí yè\n", "苏嚧苏嚧   菩提夜·菩提夜\n", "pú tuó yè·pú tuó yè   mí dì lì yè\n", "菩驮夜·菩驮夜   弥帝利夜\n", "nā là jǐn chí   dì lì sè ní nā\n", "那啰谨墀   地利瑟尼那\n", "pó yè mó nā   sā pó hē   xī tuó yè\n", "婆夜摩那   娑婆诃   悉陀夜\n", "sā pó hē   mó hē xī tuó yè\n", "娑婆诃   摩诃悉陀夜\n", "sā pó hē   xī tuó yù yì   shì pó là yē\n", "娑婆诃   悉陀喻艺   室皤啰耶\n", "sā pó hē   nā là jǐn chí\n", "娑婆诃   那啰谨墀\n", "sā pó hē   mó là nā là\n", "娑婆诃   摩啰那啰\n", "sā pó hē   xī là sēng·ā mù qié yē\n", "娑婆诃   悉啰僧·阿穆佉耶\n", "sā pó hē   sā pó mó hē·ā xī tuó yè\n", "娑婆诃   娑婆摩诃·阿悉陀夜\n", "sā pó hē   zhě jí là·ā xī tuó yè\n", "娑婆诃   者吉啰·阿悉陀夜\n", "sā pó hē   bō tuó mó·jié xī tuó yè\n", "娑婆诃   波陀摩·羯悉陀夜\n", "sā pó hē   nā là jǐn chí·pó qié là yē\n", "娑婆诃   那啰谨墀·皤伽啰耶\n", "sā pó hē   mó pó lì·shèng jié là yè\n", "娑婆诃   摩婆利·胜羯啰夜\n", "sā pó hē   ná mó hé là dá nā·duō là yè yē\n", "娑婆诃   南无喝啰怛那·哆啰夜耶\n", "ná mó ā lì yē   pó lú jí dì\n", "南无阿利耶   婆嚧吉帝\n", "shuò pó là yè\n", "烁皤啰夜\n", "sā pó hē   ōng·xī diàn dū\n", "娑婆诃   唵·悉殿都\n", "màn duō là   bá tuó yě   sā pó hē\n", "漫多啰   跋陀耶   娑婆诃"]
      },
      {
        "id": 2,
        "level": 2,
        "title": "发音注释",
        "brief": "",
        "media": "compassion.mp3",
        "list": [],
        "page": ["南无：录音带多读为（nā那）（mó摩），《大悲咒句解》、《密宗秘法·特音》皆读（nā那）（mō摸）。无：梵音读（mó摩），见《康熙字典》、《中华大字典》。细考古、今字词典皆读此音。今人多读成南（ná拿）无（mó摩）。另外，还有全读去声的。\n\n", "喝：各地多读成（hé合），这是古音。也有读成（hē呵）或 hè（贺）的，这是'喝'的另读音。\n\n", "啰：各地多读成（là辣），此字与喇通假，喇，古读（là辣）。有读第一声（lā拉）的。\n\n", "怛：古今字、词典皆读（dá答）。\n\n", "那：各地读法，颇不一致。据查：读：nuǒ（娜）、nuó（挪）、nuò（诺）、nù（怒），皆为古音，见《康熙字典》、《中华大字典》、1915年版《辞源》。这三部古汉语字、辞典中，皆无nā（那）、nà（纳）二种读音。现代汉语字、词典中有此二音。读nú（奴）是西藏语系佛教的读法，见《密宗秘法·特音》。\n\n", "喝啰怛那：也译作'曷（hé合）喇（là辣）怛娜（nuǒ）'（'娜'的古音读nuǒ，今音读nuó挪、nà纳）；还译作'曷剌怛那'。可见'喝'通'曷'，'啰'通'剌'、'喇'，'那通() '娜'。\n\n", "阿：各地有很多读法，如：ē（婀）、ā（啊）、wō（窝）、ōu（欧）……。据查，读ē（婀）为古音；ā（啊）是今音；wō（窝）是藏语系佛教的读法。\n\n", "埵：古今字、词（辞）典皆读duǒ（朵）。\n\n", "羯：字词典皆读jié（结），有的方音读jí（吉）\n\n", "唵：古今字词典皆读ǎn（俺）。还有读ān（安）和ōng音的（普通话无此音，一般注为wēng嗡音）。读ǎn和ān是同音异调。读ōng或wēng，有的资料说是藏音。\n\n", "皤：读pó（婆）、bō（波）、pán（盘），皆为古音。在《佛学大辞典》中：婆、皤、缚、嚩，互相通用。\n\n", "写：古今字、词典皆有（xiè泻）音，也有的方音读（xià夏）。\n\n", "他：古音读（tuō托）、（tuó陀）。今音读tā（她）。\n\n", "娑：古今字、词典皆读（suō蓑），有的方音读（shā沙）、（sà萨）。\n\n", "佉：读（qié茄）为古音。另有方音为（qiè切）。今音读qū（区）。\n\n", "罚娑罚嘇：有的书是'罚沙罚嘇'。'嘇'读shěn（审），另读shān（山）、càn（灿）。（见《汉语大字典》。）有的方音读shēng（生）、sēng（僧）、cān（餐）\n\n", "婆嚧吉帝：有的书是'婆罗吉帝'。"]
      },
      {
        "id": 3,
        "level": 2,
        "title": "功德简介",
        "brief": "",
        "media": "compassion.mp3",
        "list": [],
        "page": ["此咒是观世音菩萨说的，原为千光王静住如来，说给观世音菩萨的。出自于《千手千眼观世音菩萨广大圆满无碍大悲心陀罗尼经》。读此咒能避邪、驱魔，能治百病（详见《大悲心咒像解》），如果每日读诵七遍，临终时可以随意往生任何佛国。\n\n", "大悲咒为任何佛菩萨所必修，亦犹金钱为世人所必具。以此咒随时随地可以布施结缘，而况此咒能圆满世人一切愿望并治八万四千种病，故真正佛子亦每日不可缺此一课也。"]
      },
      {
        "id": 4,
        "level": 2,
        "title": "殊胜",
        "brief": "",
        "media": "compassion.mp3",
        "list": [],
        "page": ["一、此咒是过去九十九亿恒河沙数诸佛所说，观世音菩萨受之于千光王静住如来佛。时观世音始住初地，一闻此咒，立超第八地；心生欢喜，发誓弘布，安乐众生；即时应愿，身生千手千眼。\n\n", "二、观世音菩萨白佛言：'如众生诵持大悲神咒，不生诸佛国者，不得无量三昧辩才者，于现在生中一切所求若不果遂者，誓不成正觉；惟除不善及不至诚。'\n\n", "三、诵持此陀罗尼者，当知其人\n\n", "（1）即是佛身藏，九十九亿恒河沙数诸佛所爱惜故；\n", "（2）即是光明藏，一切如来光明照故；\n", "（3）是慈悲藏，恒以陀罗尼救众生故；\n", "（4）是妙法藏，普摄一切陀罗尼门故；\n", "（5）是禅定藏，百千三昧常现前故；\n", "（6）是虚空藏，常以空慧观众生故；\n", "（7）是无畏藏，龙天善神常护持故；\n", "（8）是妙语藏，口中陀罗尼音无断绝故；\n", "（9）是常住藏，三灾恶劫不能坏故；\n", "（10）是解脱藏，天魔外道不能稽留故；\n", "（11）是药王藏，常以陀罗尼疗众生病故；\n", "（12）是神通藏，游诸佛国得自在故。其人功德，赞不可尽。"]
      }
    ]
  },
  {
    "id": 2003,
    "level": 1,
    "title": "楞严咒",
    "brief": "",
    "media": "",
    "page": "",
    "sections": [
      {
        "id": 1,
        "level": 2,
        "title": "全文及唱诵",
        "brief": "",
        "media": "yan.mp3",
        "list": [
          {
            "id": 1,
            "level": 3,
            "title": "第一会",
            "brief": "",
            "media": "yan.mp3",
            "page": ["nā mó sà dá tuō． sū qié duō yē\n", "南无萨怛他．苏伽多耶\n", "ā là hē dì．sān miǎo sān pú tuó xiě\n", "阿啰诃帝．三藐三菩陀写\n", "sà dá tuō\n", "萨怛他\n", "fó tuó jù zhī sè ní shān\n", "佛陀俱胝瑟尼钐\n", "nā mó sà pó\n", "南无萨婆\n", "bó tuó bó dì．sà duò pí bì\n", "勃陀勃地．萨跢鞞弊\n", "nā mó sà duō nán\n", "南无萨多南\n", "sān miǎo sān pú tuó．jù zhī nán\n", "三藐三菩陀．俱知喃\n", "suō shě là pó jiā．sēng qié nán\n", "娑舍啰婆迦．僧伽喃\n", "nā mó lú jī ā luó hàn duò nán\n", "南无卢鸡阿罗汉哆喃\n", "nā mó sū lú duō bō nuó nán\n", "南无苏卢多波那喃\n", "nā mó suō jié lī tuó qié mí nán\n", "南无娑羯唎陀伽弥喃\n", "nā mó lú jī sān miǎo qié duò nán\n", "南无卢鸡三藐伽哆喃\n", "sān miǎo qié bō là\n", "三藐伽波啰\n", "dǐ bō duō nuó nán\n", "底波多那喃\n", "nā mó tí pó lí sè nǎn\n", "南无提婆离瑟赧\n", "nā mó xī tuó yē． pí dì yē.\n", "南无悉陀耶．毗地耶\n", "tuó là lí sè nǎn\n", "陀啰离瑟赧\n", "shě bō nú．jiē là hē．\n", "舍波奴．揭啰诃\n", "suō hē suō là mó tuō nán\n", "娑诃娑啰摩他喃\n", "nā mó bá là hē mó ní\n", "南无跋啰诃摩尼\n", "nā mó yīn tuó là yē\n", "南无因陀啰耶\n", "nā mó pó qié pó dì\n", "南无婆伽婆帝\n", "lú tuó là yē。wū mó bō dì。\n", "嚧陀啰耶。乌摩般帝\n", "suō xī yè yē。nā mó pó qié pó dì。\n", "娑醯夜耶。南无婆伽婆帝\n", "nuó là yě ná yē\n", "那啰野拏耶\n", "pán zhē mó hē．sān mù tuó là\n", "盘遮摩诃．三慕陀啰\n", "nā mó xī jié lī duō yē\n", "南无悉羯唎多耶\n", "nā mó pó qié pó dì。mó hē jiā là yē\n", "南无婆伽婆帝。摩诃迦啰耶\n", "dì lī bō là nuó qié là\n", "地唎般剌那伽啰\n", "pí tuó là．bō ná jiā là yē\n", "毗陀啰．波拏迦啰耶\n", "ā dì mù dì\n", "阿地目帝\n", "shī mó shě nuó ní．pó xī ní\n", "尸摩舍那泥．婆悉泥\n", "mó dá lī qié ná\n", "摩怛唎伽拏\n", "nā mó xī jié lī duō yē\n", "南无悉羯唎多耶\n", "nā mó pó qié pó dì\n", "南无婆伽婆帝\n", "duō tuō qié duò jù là yē\n", "多他伽跢俱啰耶\n", "nā mó bō tóu mó．jù là yē\n", "南无般头摩．俱啰耶\n", "nā mó bá shé là．jù là yē\n", "南无跋阇啰．俱啰耶\n", "nā mó mó ní jù là yē\n", "南无摩尼俱啰耶\n", "nā mó qié shé jù là yē\n", "南无伽阇俱啰耶\n", "nā mó pó qié pó dì\n", "南无婆伽婆帝\n", "dì lī chá．shū là xī nuó\n", "帝唎茶．输啰西那\n", "bō là hē là ná là shé yē\n", "波啰诃啰拏啰阇耶\n", "duò tuō qié duō yē\n", "跢他伽多耶\n", "nā mó pó qié pó dì\n", "南无婆伽婆帝\n", "nā mó ā mí duō pó yē\n", "南无阿弥多婆耶\n", "duò tuō qié duō yē。ā là hē dì\n", "跢他伽多耶。阿啰诃帝\n", "sān miǎo sān pú tuó yē\n", "三藐三菩陀耶\n", "nā mó pó qié pó dì。ā chú pí yē\n", "南无婆伽婆帝。阿刍鞞耶\n", "duò tuō qié duō yē。ā là hē dì\n", "跢他伽多耶。阿啰诃帝\n", "sān miǎo sān pú tuó yē\n", "三藐三菩陀耶\n", "nā mó pó qié pó dì\n", "南无婆伽婆帝\n", "pí shā shé yē jù lú fèi zhù lī yē\n", "鞞沙阇耶俱卢吠柱唎耶\n", "bō là pó là shé yē\n", "般啰婆啰阇耶\n", "duò tuō qié duō yē\n", "跢他伽多耶\n", "nā mó pó qié pó dì\n", "南无婆伽婆帝\n", "sān bǔ shī bì duō\n", "三补师毖多\n", "sà lián nà là．là shé yē\n", "萨怜捺啰．剌阇耶\n", "duò tuō qié duō yē。ā là hē dì\n", "跢他伽多耶。阿啰诃帝\n", "sān miǎo sān pú tuó yē\n", "三藐三菩陀耶\n", "nā mó pó qié pó dì\n", "南无婆伽婆帝\n", "shě jī yě．mǔ nà yè\n", "舍鸡野．母那曳\n", "duò tuō qié duō yē。ā là hē dì\n", "跢他伽多耶。阿啰诃帝\n", "sān miǎo sān pú tuó yē\n", "三藐三菩陀耶\n", "nā mó pó qié pó dì\n", "南无婆伽婆帝\n", "là dá nuó． jī dū là shé yē\n", "剌怛那．鸡都啰阇耶\n", "duò tuō qié duō yē。ā là hē dì\n", "跢他伽多耶。阿啰诃帝\n", "sān miǎo sān pú tuó yē\n", "三藐三菩陀耶\n", "dì piáo．nā mó sà jié lī duō\n", "帝瓢．南无萨羯唎多\n", "yì tán pó qié pó duō\n", "翳昙婆伽婆多\n", "sà dá tuō．qié dū sè ní shān\n", "萨怛他．伽都瑟尼钐\n", "sà dá duō．bō dá lán\n", "萨怛多．般怛嚂\n", "nā mó ā pó là shì dān\n", "南无阿婆啰视耽\n", "bō là dì yáng qí là\n", "般啰帝扬歧啰\n", "sà là pó bù duō．jiē là hē\n", "萨啰婆部多．揭啰诃\n", "ní jiē là hē．jié jiā là hē ní\n", "尼揭啰诃．羯迦啰诃尼\n", "bá là bì dì yē．chì tuó nǐ\n", "跋啰毖地耶．叱陀你\n", "ā jiā là mì lī zhù\n", "阿迦啰密唎柱\n", "bō lī dá là yē．níng jiē lī\n", "般唎怛啰耶．儜揭唎\n", "sà là pó．pán tuó nuó． mù chā ní\n", "萨啰婆．盘陀那．目叉尼\n", "sà là pó．tū sè zhà\n", "萨啰婆．突瑟咤\n", "tū xī fá．bō nuó nǐ fá là ní\n", "突悉乏．般那你伐啰尼\n", "zhě dū là shī dì nán\n", "赭都啰失帝南\n", "jié là hē．suō hē sà là ruò shé\n", "羯啰诃．娑诃萨啰若阇\n", "pí duō bēng．suō nuó jié lī\n", "毗多崩．娑那羯唎\n", "ā sè zhà bīng shě dì nán\n", "阿瑟咤冰舍帝南\n", "nuó chā chà dá là ruò shé\n", "那叉剎怛啰若阇\n", "bō là sà tuó nuó jié lī\n", "波啰萨陀那羯唎\n", "ā sè zhà nán\n", "阿瑟咤南\n", "mó hē jié là hē ruò shé\n", "摩诃揭啰诃若阇\n", "pí duō bēng．sà nuó jié lī\n", "毗多崩．萨那羯唎\n", "sà pó shě dū lú nǐ pó là ruò shé\n", "萨婆舍都嚧你婆啰若阇\n", "hū lán tū xī fá．nán zhē nuó shě ní\n", "呼蓝突悉乏．难遮那舍尼\n", "bì shā shě．xī dá là\n", "毖沙舍．悉怛啰\n", "ā jí ní．wū tuó jiā là ruò shé\n", "阿吉尼．乌陀迦啰若阇\n", "ā bō là shì duō jù là\n", "阿般啰视多具啰\n", "mó hē bō là zhàn chí\n", "摩诃般啰战持\n", "mó hē dié duō。mó hē dì shé\n", "摩诃迭多。摩诃帝阇\n", "mó hē shuì duō shé pó là\n", "摩诃税多阇婆啰\n", "mó hē bá là pán tuó là pó xī nǐ\n", "摩诃跋啰盘陀啰婆悉你\n", "ā lī yē duō là。pí lī jù zhī\n", "阿唎耶多啰。毗唎俱知\n", "shì pó pí shé yē\n", "誓婆毗阇耶\n", "bá shé là．mó lǐ dǐ。pí shě lú duō\n", "跋阇啰．摩礼底。毗舍嚧多\n", "bó téng wǎng jiā\n", "勃腾罔迦\n", "bá shé là．zhì hē nuó ē zhē\n", "跋阇啰．制喝那阿遮\n", "mó là zhì pó．bō là zhì duō\n", "摩啰制婆．般啰质多\n", "bá shé là chàn chí。pí shě là zhē\n", "跋阇啰擅持。毗舍啰遮\n", "shàn duō shě．pí tí pó．bǔ shì duō\n", "扇多舍．鞞提婆．补视多\n", "sū mó lú bō。mó hē shuì duō\n", "苏摩嚧波。摩诃税多\n", "ā lī yē duō là\n", "阿唎耶多啰\n", "mó hē pó là ā bō là\n", "摩诃婆啰阿般啰\n", "bá shé là．shāng jié là zhì pó\n", "跋阇啰．商揭啰制婆\n", "bá shé là jù mó lī\n", "跋阇啰俱摩唎\n", "jù lán tuó lī\n", "俱蓝陀唎\n", "bá shé là．hē sà duō zhē\n", "跋阇啰．喝萨多遮\n", "pí dì yē．qián zhē nuó． mó lī jiā\n", "毗地耶．干遮那．摩唎迦\n", "kǔ sū mǔ．pó jié là duò nuó\n", "啒苏母．婆羯啰多那\n", "pí lú zhē nuó jù lī yē\n", "鞞嚧遮那俱唎耶\n", "yè là tú sè ní shān\n", "夜啰菟瑟尼钐\n", "pí zhē lán pó．mó ní zhē\n", "毗折蓝婆．摩尼遮\n", "bá shé là．jiā nuó jiā bō là pó\n", "跋阇啰．迦那迦波啰婆\n", "lú shé nuó bá shé là．dùn zhì zhē\n", "嚧阇那跋阇啰．顿稚遮\n", "shuì duō zhē．jiā mó là\n", "税多遮．迦摩啰\n", "chà shē shī．bō là pó\n", "剎奢尸．波啰婆\n", "yì dì yí dì。mǔ tuó là jié ná\n", "翳帝夷帝。母陀啰羯拏\n", "suō pí là chàn。jué fàn dū\n", "娑鞞啰忏。掘梵都\n", "yìn tù nuó．mó mó xiě\n", "印兔那．么么写"]
          },
          {
            "id": 2,
            "level": 3,
            "title": "第二会",
            "brief": "",
            "media": "yan.mp3",
            "page": ["wū xīn。lī sè jiē ná\n", "乌昕。唎瑟揭拏\n", "bō là shě xī duō\n", "般剌舍悉多\n", "sà dá tuō．qié dū sè ní shān\n", "萨怛他．伽都瑟尼钐\n", "hǔ xīn。dū lú yōng。zhān pó nuó\n", "虎昕。都卢雍。瞻婆那\n", "hǔ xīn。dū lú yōng。xī dān pó nuó\n", "虎昕。都卢雍。悉耽婆那\n", "hǔ xīn。dū lú yōng\n", "虎昕。都卢雍\n", "bō là sè dì yē．sān bō chā．ná jié là\n", "波啰瑟地耶．三般叉．拏羯啰\n", "hǔ xīn。dū lú yōng\n", "虎昕。都卢雍\n", "sà pó yào chā．hē là chà suō\n", "萨婆药叉．喝啰剎娑\n", "jiē là hē ruò shé\n", "揭啰诃若阇\n", "pí téng bēng．sà nuó jié là\n", "毗腾崩．萨那羯啰\n", "hǔ xīn。dū lú yōng\n", "虎昕。都卢雍\n", "zhě dū là．shī dǐ nán\n", "者都啰．尸底南\n", "jiē là hē．suō hē sà là nán\n", "揭啰诃．娑诃萨啰南\n", "pí téng bēng．sà nuó là\n", "毗腾崩．萨那啰\n", "hǔ xīn。dū lú yōng。là chā。\n", "虎昕。都卢雍。啰叉。\n", "pó qié fàn\n", "婆伽梵\n", "sà dán tuō．qié dū sěi níshàn\n", "萨怛他．伽都瑟尼钐\n", "bō là diǎn shé jí lī\n", "波啰点阇吉唎\n", "mó hē suō hē sà là\n", "摩诃娑诃萨啰\n", "bó shù suō hē sà là．shì lī shā\n", "勃树娑诃萨啰．室唎沙\n", "jù zhī suō hē sà ní dì lí\n", "俱知娑诃萨泥帝篱\n", "ā bì tí shì pó lī duō\n", "阿弊提视婆唎多\n", "zhà zhà yīng jiā\n", "咤咤罂迦\n", "mó hē bá shé lú tuó là\n", "摩诃跋阇嚧陀啰\n", "dì lī pú pó nuó\n", "帝唎菩婆那\n", "màn chá là。wū xīn\n", "曼茶啰。乌昕\n", "suō xī dì bù pó dū\n", "娑悉帝薄婆都\n", "mó mó。yìn tù nuó mó mó xiě\n", "么么。印兔那么么写"]
          },
          {
            "id": 3,
            "level": 3,
            "title": "第三会",
            "brief": "",
            "media": "yan.mp3",
            "page": ["là shé pó yè。zhǔ là bá yè\n", "啰阇婆夜。主啰跋夜\n", "ā qí ní pó yè\n", "阿祇尼婆夜\n", "wū tuó jiā pó yè。pí shā pó yè\n", "乌陀迦婆夜。毗沙婆夜\n", "shě sà duō là pó yè\n", "舍萨多啰婆夜\n", "pó là zhuó jié là pó yè\n", "婆啰斫羯啰婆夜\n", "tū sè chā pó yè。ā shě nǐ pó yè\n", "突瑟叉婆夜。阿舍你婆夜\n", "ā jiā là．mì lī zhù pó yè\n", "阿迦啰．密唎柱婆夜\n", "tuó luó ní bù mí jiàn．\n", "陀啰尼部弥剑．\n", "bō qié bō tuó pó yè\n", "波伽波陀婆夜\n", "wū là jiā pó duō pó yè\n", "乌啰迦婆多婆夜\n", "là shé tán chá pó yè\n", "剌阇坛茶婆夜\n", "nuó qié pó yè。pí tiáo dá pó yè\n", "那伽婆夜。毗条怛婆夜\n", "sū bō là ná pó yè\n", "苏波啰拏婆夜\n", "yào chā jiē là hē\n", "药叉揭啰诃\n", "là chā sī．jiē là hē\n", "啰叉私．揭啰诃\n", "bì lī duō．jiē là hē\n", "毕唎多．揭啰诃\n", "pí shě zhē．jiē là hē\n", "毗舍遮．揭啰诃\n", "bù duō jiē là hē\n", "部多揭啰诃\n", "jiū pán chá．jiē là hē\n", "鸠盘茶．揭啰诃\n", "bǔ dān nuó．jiē là hē\n", "补单那．揭啰诃\n", "jiā zhà bǔ dān nuó．jiē là hē\n", "迦咤补单那．揭啰诃\n", "xī qián dù．jiē là hē\n", "悉干度．揭啰诃\n", "ā bō xī mó là．jiē là hē\n", "阿播悉摩啰．揭啰诃\n", "wū tán mó tuó．jiē là hē\n", "乌檀摩陀．揭啰诃\n", "chē yè jiē là hē\n", "车夜揭啰诃\n", "xī lī pó dì．jiē là hē\n", "醯唎婆帝．揭啰诃\n", "shè duō hē lī nán。jiē pó hē lī nán\n", "社多诃唎南。揭婆诃唎南\n", "lú dì là．hē lī nán\n", "嚧地啰．诃唎南\n", "máng suō hē lī nán。mí tuó hē lī nán\n", "忙娑诃唎南。谜陀诃唎南\n", "mó shé hē lī nán。shé duō hē lī nǚ\n", "摩阇诃唎南。阇多诃唎女\n", "shì bǐ duō hē lī nán\n", "视比多诃唎南\n", "pí duō hē lī nán。pó duō hē lī nán\n", "毗多诃唎南。婆多诃唎南\n", "ā shū zhē hē lī nǚ\n", "阿输遮诃唎女\n", "zhì duō hē lī nǚ。dì shān sà pí shān\n", "质多诃唎女。帝钐萨鞞钐\n", "sà pó jiē là hē nán\n", "萨婆揭啰诃南\n", "pí tuó yè shé． chēn tuó yè mí\n", "毗陀耶阇．嗔陀夜弥\n", "jī là yè mí\n", "鸡啰夜弥\n", "bō lī bá là zhě jiā．qì lī dān\n", "波唎跋啰者迦．讫唎担\n", "pí tuó yè shé．chēn tuó yè mí\n", "毗陀夜阇．嗔陀夜弥\n", "jī là yè mí\n", "鸡啰夜弥\n", "chá yǎn ní．qì lī dān\n", "茶演尼．讫唎担\n", "pí tuó yè shé．chēn tuó yè mí\n", "毗陀夜阇．嗔陀夜弥\n", "jī là yè mí\n", "鸡啰夜弥\n", "mó hē bō shū bō dá yè\n", "摩诃般输般怛夜\n", "lú tuó là．qì lī dān\n", "嚧陀啰．讫唎担\n", "pí tuó yè shé．chēn tuó yè mí\n", "毗陀夜阇．嗔陀夜弥\n", "jī là yè mí\n", "鸡啰夜弥\n", "nuó là yè ná．qì lī dān\n", "那啰夜拏．讫唎担\n", "pí tuó yè shé．chēn tuó yè mí\n", "毗陀夜阇．嗔陀夜弥\n", "jī là yè mí\n", "鸡啰夜弥\n", "dá duǒ qié lú chá xī．qì lī dān\n", "怛埵伽嚧茶西．讫唎担\n", "pí tuó yè shé．chēn tuó yè mí\n", "毗陀夜阇．嗔陀夜弥\n", "jī là yè mí。mó hē jiā là．\n", "鸡啰夜。弥摩诃迦啰．\n", "mó dá lī qié ná．qì lī dān\n", "摩怛唎伽拏．讫唎担\n", "pí tuó yè shé．chēn tuó yè mí\n", "毗陀夜阇．嗔陀夜弥\n", "jī là yè mí\n", "鸡啰夜弥\n", "jiā bō lī jiā．qì lī dān\n", "迦波唎迦．讫唎担\n", "pí tuó yè shé．chēn tuó yè mí\n", "毗陀夜阇．嗔陀夜弥\n", "jī là yè mí\n", "鸡啰夜弥\n", "shé yè jié là．mó dù jié là\n", "阇夜羯啰．摩度羯啰\n", "sà pó là tuō suō dá nuó．qì lī dān\n", "萨婆啰他娑达那．讫唎担\n", "pí tuó yè shé．chēn tuó yè mí\n", "毗陀夜阇．嗔陀夜弥\n", "jī là yè mí\n", "鸡啰夜弥\n", "zhě duō là．pó qí nǐ．qì lī dān\n", "赭咄啰．婆耆你．讫唎担\n", "pí tuó yè shé．chēn tuó yè mí\n", "毗陀夜阇．嗔陀夜弥\n", "jī là yè mí\n", "鸡啰夜弥\n", "pí lī yáng．qì lī zhī\n", "毗唎羊．讫唎知\n", "nán tuó jī shā là．qié ná bō dì\n", "难陀鸡沙啰．伽拏般帝\n", "suǒ xī yè．qì lī dān\n", "索醯夜．讫唎担\n", "pí tuó yè shé．chēn tuó yè mí\n", "毗陀夜阇．嗔陀夜弥\n", "jī là yè mí\n", "鸡啰夜弥\n", "nuó jiē nuó．shě là pó ná．qì lī dān\n", "那揭那．舍啰婆拏．讫唎担\n", "pí tuó yè shé．chēn tuó yè mí\n", "毗陀夜阇．嗔陀夜弥\n", "jī là yè mí\n", "鸡啰夜弥\n", "ā luó hàn．qì lī dān pí tuó yè shé．\n", "阿罗汉．讫唎担毗陀夜阇．\n", "chēn tuó yè mí\n", "嗔陀夜弥\n", "jī là yè mí\n", "鸡啰夜弥\n", "pí duō là qié．qì lī dān\n", "毗多啰伽．讫唎担\n", "pí tuó yè shé．chēn tuó yè mí\n", "毗陀夜阇．嗔陀夜弥\n", "jī là yè mí bá shé là bō nǐ\n", "鸡啰夜弥跋阇啰波你\n", "jù xī yè．jù xī yè\n", "具醯夜．具醯夜\n", "jiā dì bō dì．qì lī dān\n", "迦地般帝．讫唎担\n", "pí tuó yè shé．chēn tuó yè mí\n", "毗陀夜阇．嗔陀夜弥\n", "jī là yè mí。là chā wǎng。pó qié fàn\n", "鸡啰夜弥。啰叉罔。婆伽梵\n", "yìn tù nuó．mó mó xiě\n", "印兔那．么么写"]
          },
          {
            "id": 4,
            "level": 3,
            "title": "第四会",
            "brief": "",
            "media": "yan.mp3",
            "page": ["pó qié fàn。sà dá duō． bō dá là\n", "婆伽梵。萨怛多．般怛啰\n", "nā mó cuì dū dì\n", "南无粹都帝\n", "ā xī duō．nuó là là jiā\n", "阿悉多．那啰剌迦\n", "bō là pó．xī pǔ zhà\n", "波啰婆．悉普咤\n", "pí jiā sà dá duō．bō dì lī\n", "毗迦萨怛多．钵帝唎\n", "shí fó là．shí fó là。tuó là tuó là\n", "什佛啰．什佛啰。陀啰陀啰\n", "pín tuó là．pín tuó là．\n", "频陀啰．频陀啰．\n", "chēn tuó chēn tuó\n", "嗔陀嗔陀\n", "hǔ xīn。hǔ xīn。pàn zhà\n", "虎昕。虎昕。泮咤\n", "pàn zhà pàn zhà pàn zhà pàn zhà\n", "泮咤 泮咤 泮咤 泮咤\n", "suō hē。xī xī pàn。ā móu jiā yē pàn\n", "娑诃。醯醯泮。阿牟迦耶泮\n", "ā bō là．tí hē duō pàn\n", "阿波啰．提诃多泮\n", "pó là bō là tuó pàn\n", "婆啰波啰陀泮\n", "ā sù là．pí tuó là．bō jiā pàn\n", "阿素啰．毗陀啰．波迦泮\n", "sà pó tí pí bì pàn\n", "萨婆提鞞弊泮\n", "sà pó nuó qié bì pàn\n", "萨婆那伽弊泮\n", "sà pó yào chā bì pàn\n", "萨婆药叉弊泮\n", "sà pó qián tà pó bì pàn\n", "萨婆干闼婆弊泮\n", "sà pó bǔ dān nuó bì pàn\n", "萨婆补丹那弊泮\n", "jiā zhà bǔ dān nuó bì pàn\n", "迦咤补丹那弊泮\n", "sà pó tū láng zhǐ dì bì pàn\n", "萨婆突狼枳帝弊泮\n", "sà pó tū sè bǐ lí．qì sè dì bì pàn\n", "萨婆突涩比犁．讫瑟帝弊泮\n", "sà pó shí pó lí bì pàn\n", "萨婆什婆利弊泮\n", "sà pó ā bō xī mó lí bì pàn\n", "萨婆阿播悉么犂弊泮\n", "sà pó shě là pó ná bì pàn\n", "萨婆舍啰婆拏弊泮\n", "sà pó dì dì jī bì pàn\n", "萨婆地帝鸡弊泮\n", "sà pó dá mó tuó jì bì pàn\n", "萨婆怛摩陀继弊泮\n", "sà pó pí tuó yē．là shì zhē lí bì pàn\n", "萨婆毗陀耶．啰誓遮犂弊泮\n", "shé yè jié là．mó dù jié là\n", "阇夜羯啰．摩度羯啰\n", "sà pó là tuō suō tuó jī bì pàn\n", "萨婆啰他娑陀鸡弊泮\n", "pí dì yè．zhē lī bì pàn\n", "毗地夜．遮唎弊泮\n", "zhě dū là．fù qí nǐ bì pàn\n", "者都啰．缚耆你弊泮\n", "bá shé là．jù mó lī\n", "跋阇啰．俱摩唎\n", "pí tuó yè．là shì bì pàn\n", "毗陀夜．啰誓弊泮\n", "mó hē bō là dīng yáng．\n", "摩诃波啰丁羊．\n", "yì qí lī bì pàn\n", "乂耆唎弊泮\n", "bá shé là．shāng jié là yè\n", "跋阇啰．商羯啰夜\n", "bō là zhàng qí．là shé yē pàn\n", "波啰丈耆．啰阇耶泮\n", "mó hē jiā là yè\n", "摩诃迦啰夜\n", "mó hē mò dá lī jiā ná\n", "摩诃末怛唎迦拏\n", "nā mó suō jié lī duō yè pàn\n", "南无娑羯唎多夜泮\n", "bì sè ná pí yè pàn\n", "毖瑟拏婢曳泮\n", "bó là hē móu ní yè pàn\n", "勃啰诃牟尼曳泮\n", "ā qí ní yè pàn。mó hē jié lī yè pàn\n", "阿耆尼曳泮。摩诃羯唎曳泮\n", "jié là tán chí yè pàn\n", "羯啰檀迟曳泮\n", "miè dá lī yè pàn。lào dá lī yè pàn\n", "蔑怛唎曳泮。唠怛唎曳泮\n", "zhē wén chá yè pàn\n", "遮文茶曳泮\n", "jié luó là dá lī yè pàn\n", "羯逻啰怛唎曳泮\n", "jiā bō lī yè pàn\n", "迦般唎曳泮\n", "ā dì mù zhì duō．jiā shī mó shě nuó\n", "阿地目质多．迦尸摩舍那\n", "pó sī nǐ yè pàn\n", "婆私你曳泮\n", "yǎn jí zhì。sà duǒ pó xiě\n", "演吉质。萨埵婆写\n", "mó mó yìn tù nuó mó mó xiě\n", "么么印兔那么么写"]
          },
          {
            "id": 5,
            "level": 3,
            "title": "第五会",
            "brief": "",
            "media": "yan.mp3",
            "page": ["tū sè zhà zhì duō\n", "突瑟咤质多\n", "ā mò dá lī zhì duō。wū shé hē là\n", "阿末怛唎质多。乌阇诃啰\n", "qié pó hē là。lú dì là hē là\n", "伽婆诃啰。嚧地啰诃啰\n", "pó suō hē là。mó shé hē là\n", "婆娑诃啰。摩阇诃啰\n", "shé duō hē là。shì bì duō hē là\n", "阇多诃啰。视毖多诃啰\n", "bá lüè yè hē là。qián tuó hē là\n", "跋略夜诃啰。干陀诃啰\n", "bù shǐ bō hē là。pō là hē là\n", "布史波诃啰。颇啰诃啰\n", "pó xiě hē là。bō bō zhì duō\n", "婆写诃啰。般波质多\n", "tū sè zhà zhì duō。lào tuó là zhì duō\n", "突瑟咤质多。唠陀啰质多\n", "yào chā jiē là hē\n", "药叉揭啰诃\n", "là chà suō．jiē là hē\n", "啰剎娑．揭啰诃\n", "bì lí duō．jiē là hē\n", "闭篱多．揭啰诃\n", "pí shě zhē．jiē là hē\n", "毗舍遮．揭啰诃\n", "bù duō jiē là hē\n", "部多揭啰诃\n", "jiū pán chá．jiē là hē\n", "鸠盘茶．揭啰诃\n", "xī qián tuó．jiē là hē\n", "悉干陀．揭啰诃\n", "wū dá mó tuó．jiē là hē\n", "乌怛摩陀．揭啰诃\n", "chē yè jiē là hē\n", "车夜揭啰诃\n", "ā bō sà mó là．jiē là hē\n", "阿播萨摩啰．揭啰诃\n", "zhái qū gé．chá qí ní．jiē là hē\n", "宅袪革．茶耆尼．揭啰诃\n", "lī fó dì．jiē là hē\n", "唎佛帝．揭啰诃\n", "shé mí jiā．jiē là hē\n", "阇弥迦．揭啰诃\n", "shě jù ní．jiē là hē\n", "舍俱尼．揭啰诃\n", "lǎo tuó là nán dì jiā．jiē là hē\n", "姥陀啰难地迦．揭啰诃\n", "ā lán pó．jiē là hē\n", "阿蓝婆．揭啰诃\n", "qián dù bō ní．jiē là hē\n", "干度波尼．揭啰诃\n", "shí fá là．yīn jiā xī jiā\n", "什伐啰．堙迦醯迦\n", "zhuì dì yào jiā。dá lí dì yào jiā\n", "坠帝药迦。怛篱帝药迦\n", "zhě tū tuō jiā\n", "者突托迦\n", "ní tí shí fá là．bì shān mó．shí fá là\n", "尼提什伐啰．毖钐摩．什伐啰\n", "bù dǐ jiā。bí dǐ jiā\n", "薄底迦。鼻底迦\n", "shì lì sè mì jiā。suō nǐ bō dì jiā\n", "室隶瑟密迦。娑你般帝迦\n", "sà pó shí fá là。shì lú jí dì\n", "萨婆什伐啰。室嚧吉帝\n", "mò tuó pí dá lú zhì jiàn\n", "末陀鞞达嚧制剑\n", "ā qǐ lú qián。mù qié lú qián\n", "阿绮嚧钳。目佉嚧钳\n", "jié lī tū lú qián\n", "羯唎突嚧钳\n", "jiē là hē．jiē lán\n", "揭啰诃．羯蓝\n", "jié ná shū lán。dàn duō shū lán\n", "羯拏输蓝。惮多输蓝\n", "qì lī yè shū lán。mò mò shū lán\n", "迄唎夜输蓝。末么输蓝\n", "bá lī shì pó shū lán\n", "跋唎室婆输蓝\n", "bì lì sè zhà shū lán\n", "毖栗瑟咤输蓝\n", "wū tuó là shū lán。jié zhī shū lán\n", "乌陀啰输蓝。羯知输蓝\n", "bá xī dì shū lán。wū lú shū lán\n", "跋悉帝输蓝。邬嚧输蓝\n", "cháng qié shū lán。hē xī duō shū lán\n", "常伽输蓝。喝悉多输蓝\n", "bá tuó shū lán。suō fáng yàng qié．\n", "跋陀输蓝。娑房盎伽．\n", "bō là zhàng qié shū lán\n", "般啰丈伽输蓝\n", "bù duō bì duò chá\n", "部多毖哆茶\n", "chá qí ní．shí pó là\n", "茶耆尼．什婆啰\n", "tuó tū lú jiā． jiàn duō lú jí zhī．\n", "陀突嚧迦．建咄嚧吉知．\n", "pó lù duō pí。sà bō lú hē líng qié\n", "婆路多毗。萨般嚧诃凌伽\n", "shū shā dá là suō nuó jié là\n", "输沙怛啰娑那羯啰\n", "pí shā yù jiā。ā qí ní．wū tuó jiā\n", "毗沙喻迦。阿耆尼．乌陀迦\n", "mò là pí là jiàn duò là\n", "末啰鞞啰建跢啰\n", "ā jiā là mì lī duō． dá liǎn bù jiā\n", "阿迦啰密唎咄．怛敛部迦\n", "dì lì là zhà。bì lī sè zhì jiā\n", "地栗剌咤。毖唎瑟质迦\n", "sà pó nuó jù là\n", "萨婆那俱啰\n", "sì yǐn qié bì．jiē là lī yào chā．\n", "肆引伽弊．揭啰唎药叉．\n", "dá là chú。mò là shì．\n", "怛啰刍。末啰视．\n", "fèi dì shān．suō pí shān\n", "吠帝钐．娑鞞钐\n", "xī dá duō．bō dá là\n", "悉怛多．钵怛啰\n", "mó hē bá shé lú sè ní shān\n", "摩诃跋阇嚧瑟尼钐\n", "mó hē bō lài zhàng qí lán\n", "摩诃般赖丈耆蓝\n", "yè bō tū tuó．shě yù shé nuó\n", "夜波突陀．舍喻阇那\n", "biàn dá lí ná\n", "辫怛篱拏\n", "pí tuó yē．pán tán jiā lú mí\n", "毗陀耶．盘昙迦嚧弥\n", "dì shū．pán tán jiā lú mí\n", "帝殊．盘昙迦嚧弥\n", "bō là pí tuó． pán tán jiā lú mí\n", "般啰毘陀．盘昙迦嚧弥\n", "duò zhí tuō。ǎn。ā nuó lí\n", "哆侄他。唵。阿那篱\n", "pí shě tí。pí là bá shé là tuó lī\n", "毗舍提。鞞啰跋阇啰陀唎\n", "pán tuó pán tuó nǐ\n", "盘陀盘陀你\n", "bá shé là．bàng ní pàn\n", "跋阇啰．谤尼泮\n", "hǔ xīn dū lú yin pàn\n", "虎昕都嚧瓮泮\n", "suō pó hē\n", "莎婆诃"]
          }
        ],
        "page": ""
      },
      {
        "id": 2,
        "level": 2,
        "title": "缘起",
        "brief": "",
        "media": "yan.mp3",
        "list": [],
        "page": ["楞严会前，释迦牟尼佛的弟子阿难因只身赴远方檀越应供，未及返回赶上波斯匿王供佛营斋，在舍卫城内独自逐门乞食。经淫户遇摩登伽女，为之所喜，女求其母用幻术摄阿难入淫席，阿难将毁戒体，阿难自知不妙，一心念佛。\n\n", "释迦牟尼佛离席返回祇树给孤独园，大放光明，宣说《楞严咒》，并遣文殊菩萨持咒往护阿难，幻术遇咒而解，阿难及摩登伽女同归佛所。阿难惭愧启请佛修定力之法而促成楞严会，日后结集为《楞严经》，卷七中并载楞严咒。"]
      },
      {
        "id": 3,
        "level": 2,
        "title": "高僧开示",
        "brief": "",
        "media": "yan.mp3",
        "list": [],
        "page": ["纵使他人能说此经，吾亦尊之為佛祖也。 相反，纵使佛现於前而说《楞严经》是偽经者，吾等亦视為魔说可矣！ \n", "明·莲池 袾宏大师（1532-1612）\n\n", "现在是末法时代，你到哪里访善知识呢？不如熟读一部《楞严经》，修行就有把握，就能保绥哀救， 消息邪缘，令其身心，入佛知见，从此成就，不遭歧路！ 以我的愚见，最好能专读一部《楞严经》， 只要熟读正文，不必看註解， 读到能背，便能以前文解后文，以后文解前文。 此经由凡夫直到成佛，由无情到有情， 山河大地，四圣六凡，修证迷悟，理事因果戒律， 都详详细细的说尽了，所以熟读《楞严经》很有利益。 \n", "近代禅宗泰斗虚云老和尚 （1840－1959）"]
      },
      {
        "id": 4,
        "level": 2,
        "title": "神咒祈请法",
        "brief": "",
        "media": "yan.mp3",
        "list": [],
        "page": ["大佛顶首楞严神咒祈请法\n", "大兴善寺三藏沙门大广不空 奉诏译\n", "稽首光明大佛顶 如来万行首楞严\n", "开无相门圆寂宗 字字观照金刚定\n", "稽首光明大佛顶 如来万行首楞严\n", "瑜伽妙旨传心印 摩诃衍行总持王\n", "说此秘密悉怛多 解脱法身金刚句\n", "菩提力大虚空量 三昧智印海无边\n", "不持斋者是持斋 不持戒者名持戒\n", "八万四千金刚众 行住坐卧每随身\n", "十方法界诸如来 护念加威受持者\n", "念满一万八千遍 遍遍入于无相定\n", "号称坚固金刚幢 自在得名人胜佛\n", "纵使骂詈不为过 诸天常闻说法声\n", "神通变化不思议 陀罗尼门最第一\n", "大圣放光佛顶力 掩恶扬善证菩提\n", "唯闻念者薝葡香 不嗅一切余香气\n", "僧破二百五十戒 比丘尼犯八波罗\n", "闻念佛顶大明王 还得具足声闻戒\n", "大兴善寺三藏沙门大广不空 奉诏译\n", "若人杀害怨家众 常行十恶罪无边\n", "暂闻灌顶不思议 恒沙罪障皆消灭\n", "现受阿鼻大地狱 镬汤炉炭黑绳人\n", "若发菩提片善心 一闻永得生天道\n", "我今依经说偈颂 无量功德普庄严\n", "听者念者得总持 同获涅槃寂灭乐\n", "大佛顶首楞严神咒\n", "南无楞严会上佛菩萨（三称）\n", "妙湛总持不动尊 首楞严王世希有\n", "销我亿劫颠倒想 不历僧祗获法身\n", "愿今得果成宝王 还度如是恒沙众\n", "将此深心奉尘刹 是则名为报佛恩\n", "伏请世尊为证明 五浊恶世誓先入\n", "如一众生未成佛 终不于此取泥洹\n", "大雄大力大慈悲 希更审除微细惑\n", "令我早登无上觉 于十方界坐道场\n", "舜若多性可销亡 烁迦罗心无动转\n", "南无常住十方佛\n", "南无常住十方法\n", "南无常住十方僧\n", "南无释迦牟尼佛\n", "南无佛顶首楞严\n", "南无观世音菩萨\n", "南无金刚藏菩萨\n", "尔时世尊。从肉髻中。涌百宝光。光中涌出。千叶宝莲。有化如来。坐宝花中。顶放十道。百宝光明。一一光明。皆遍示现。十恒河沙。金刚密迹。擎山持杵。遍虚空界。大众仰观。畏爱兼抱。求佛哀佑。一心听佛。无见顶相。放光如来。宣说神咒。"]
      },
      {
        "id": 5,
        "level": 2,
        "title": "要点节录",
        "brief": "",
        "media": "yan.mp3",
        "list": [],
        "page": ["(1)持咒的众生，纵其自身不作福业，十方如来所有功德，悉与此人。 \n", "(2)不持此咒而坐道场，令其身心远诸魔事，无有是处！ \n", "(3)是故如来宣示楞严咒，于未来世，保护初学诸修行者。 \n", "(4)有此咒地，十二由旬(960里)成结界地，诸恶灾祥永不能入。\n", "(5)十方如来传此咒心，于灭度后付佛法事，究竟住持，严净戒律，悉得清净。\n", "(6)金刚藏菩萨︰'世尊，如是修心求正定人，若在道场及余经行，乃至散心游戏聚落，我等徒众，常当随从侍卫此人。纵令魔王大自在天，求其方便，终不可得！诸小鬼神，去此善人十由旬外，除彼发心乐修禅者。' \n", "(7)金刚藏菩萨︰'世尊，如是恶魔若魔眷属，欲来侵扰是善人者，我以宝杵殒碎其首，犹如微尘，恒令此人，所作如愿。' \n", "(8)配戴楞严咒，能得无量百千金刚、梵王、天帝释、四天大王、无量药叉大将、诸罗刹王、富单那王、鸠盘茶王、毗舍遮王、频那夜迦、诸大鬼王、诸鬼帅、无量日月天子、风师、雨师、云师、雷师、电伯、年岁巡官、诸星眷属、无量山神、海神、一切土地、水陆空行、万物精祇、风神王、无色界天的拥护！"]
      }
    ]
  },
  {
    "id": 2004,
    "level": 1,
    "title": "往生咒",
    "brief": "",
    "media": "life.mp3",
    "page": "",
    "sections": [
      {
        "id": 1,
        "level": 2,
        "title": "往生净土咒",
        "brief": "",
        "media": "life.mp3",
        "list": [],
        "page": ["nā mó ā mí duō pó yè。\n", "南无阿弥多婆夜。\n", "duō tuō qié duō yè。\n", "哆他伽多夜。\n", "duō dì yè tuō。\n", "哆地夜他。\n", "ā mí lì dū pó pí。\n", "阿弥利都婆毗。\n", "ā mí lì duō。xī dān pó pí。\n", "阿弥利哆。悉耽婆毗。\n", "ā mí lì duō。pí jiā lán dì。\n", "阿弥唎哆。毗迦兰帝。\n", "ā mí lì duō。pí jiā lán duō。\n", "阿弥唎哆。毗迦兰多。\n", "qié mí nì。qié qié nuó。\n", "伽弥腻。伽伽那。\n", "zhǐ duō jiā lì。suō pó hē。\n", "枳多迦利。娑婆诃。"]
      },
      {
        "id": 2,
        "level": 2,
        "title": "发音注解",
        "brief": "",
        "media": "life.mp3",
        "list": [],
        "page": ["南无：发音（nā mó），今人多读成南（ná拿）无（mó摩）。\n", "阿：应该读成（ā啊），“阿弥多婆夜”梵译实际上是“阿弥陀佛”的意思。而南怀谨先生有针对“阿弥陀佛”的“阿”字发音的开示。\n", "他：古音读（tuō托）、（tuó陀）。\n", "伽：读（qié茄）。\n", "都：咒内此处读音为（dū督）。\n", "毗：发音为（pí皮）。\n", "耽：读作（dān丹）。\n", "迦：读（jiā加）。\n", "腻：读音（nì逆）。\n", "伽伽那：“那”读成（nuó古音“娜”）。\n", "枳：发音（zhǐ止）。"]
      },
      {
        "id": 3,
        "level": 2,
        "title": "梵文注音",
        "brief": "",
        "media": "life.mp3",
        "list": [],
        "page": ["现根据《中华佛教百科全书》（电子版）和《汉梵、梵汉陀罗尼用语用句辞典》（作者Robert Heineman（德国），台湾华宇出版社，1985年）", "两部著作对往生咒分别以汉语拼音和现代汉语进行注音，其中汉语拼音的音调均为一声，同时对真言的句义进行了简要的说明。\n\n", "南无阿弥多婆夜\n", "梵文：namo－amitabhaya\n", "拼音注音：na－mo－a－mi－da－ba－ya\n\n", "哆他伽哆夜\n", "梵文：tathagataya\n", "拼音注音：da－ta－ga－da－ya\n\n", "哆地夜哆\n", "梵文：tad－yatha\n", "拼音注音：da－d－ya－ta　\n\n", "阿弥利都、婆毗\n", "梵文：amrtod－bhave\n", "拼音注音：a－mi－li－dou－ba－wei\n\n", "阿弥利哆、悉眈婆毗\n", "梵文：amrta－siddhambhave\n", "拼音注音：a－mi－li－da－xi－dan－ba－wei\n\n", "阿弥利哆毗迦兰谛\n", "梵文：amrta－vikrmte\n", "拼音注音：a－mi－li－da－wei－ge－lan－di\n\n", "阿弥利哆、毗迦兰哆、伽弥腻\n", "梵文：amrta－vikrmta－gamine\n", "拼音注音：a－mi－li－da－wei－ge－lan－da－ga－mi－ni\n\n", "伽伽那、枳多、迦棣\n", "梵文：gagana－kirti－kare\n", "拼音注音：ga－ga－na－gei－di－ga－li\n\n", "娑婆诃\n", "梵文：svaha\n", "拼音注音：si－wa－ha"]
      },
      {
        "id": 4,
        "level": 2,
        "title": "修学方法",
        "brief": "",
        "media": "life.mp3",
        "list": [],
        "page": ["往生咒是修学净土法门必读的咒语，其功德与功效无量。对于修学者而言现生得福，报终登九品之莲起着重要的作用。然修学往生咒的人必须同时修行菩萨道，", "摄受众生，自身有了功德，自得受阿弥陀佛的加勉，往生极乐世界，故此修学需有方法而修。\n\n", "一、菩萨以财、法二种布施摄众生也。众生都仗财物而生活，即以财施摄之；众生都依靠佛的善法而成就法身慧命，即以法施摄之。众生既蒙二施利益，因是生亲爱心，", "依益受道，得住真理，证悟妙法。故往生咒修学应以 财、法两施。\n\n", "二、菩萨随顺众生根性，善言抚慰，则一切众生乐闻善言，因是生亲爱心，依教受道，得住真理，而受语言得度，故往生咒修学应以语益群生。\n\n", "三、菩萨起身、口、意善行，利益一切众生，因是众人生亲爱心，喜欢受道，得住真理，利行而住。 故往生咒修学应以以身言教，清净自身为众生榜样。\n\n", "四、菩萨以法眼明见众生根性，随其所乐，即分形示现，同其所作，使其各沾利益，大众因亲近而发心受道，愿学真理，故往生咒修学应以不舍众生，更利各行业为本心。\n\n", "这就是往生咒的修学方法，还以读诵咒语，以达一心不乱，证入弥陀欢乐愿海。摘自方海权居士法语"]
      },
      {
        "id": 5,
        "level": 2,
        "title": "简介",
        "brief": "",
        "media": "life.mp3",
        "list": [],
        "page": ["【往生咒】即早课十小咒之一。\n\n", "此咒全名「拔一切业障根本得生净土陀罗尼」。若有善男子、善女人，能诵此咒者，阿弥陀佛常住其顶，日夜拥护，无令怨家而得其便，现世常得安隐，", "临命时任运往生。─《拔一切业障根本得生净土神咒》。《大正藏》第十二册页351下。\n\n", "诵此咒者。阿弥陀佛常住其顶，命终之后，任运往生。龙树菩萨愿生安养（西方极乐世界），梦感此咒。耶舍三藏诵此咒，天平等锈法师从耶舍三藏口受此咒。", "其人云：经本外国不来，受持咒法，日夜六时，各诵三七遍，晨夜藻漱嚼扬枝然香火，于形象前跪，合掌诵三七遍，日日恒尔，即灭四重、五逆、十恶、谤方等罪悉得除灭。", "现在不为一切诸邪鬼神之所恼乱，命终之后，任运往生阿弥陀国，何况昼夜受持诵读，功德不可思议！─《佛说阿弥陀经》。《大正藏》第十二册页348中。\n\n", "诵此咒者。阿弥陀佛常住其顶。不令冤家为害。现世安稳。命终任意往生。若满二十万遍。即菩提芽生。三十万遍。非久面见阿弥陀佛。晋时远法师诵此咒。有神人。", "从西持白银台来云。法师寿终。当乘此往生阿弥陀佛国。众人闻空中如奏音乐。异香数日不歇。─《龙舒增广净土文·卷四》。《大正藏》第四十七册页263下。\n\n", " 此之神咒先已流行。功能利益不可说尽。于晨朝时用杨枝净口散华烧香。佛像前胡跪合掌。口诵七遍。若二七三七遍。灭四重五逆等罪。现身不为诸横所恼。", "命终生无量寿国。又此咒能转女身令成男子。……此咒威力不可思议。但旦暮午时各诵一百遍。能灭四重五逆。拔一切罪根得生西方。若能精诚满二十万遍。则菩提芽生。", "得不退转。诵满三十万遍。则面见阿弥陀佛。决定得生安乐净土。─《法苑珠林·卷六十》。《大正藏》第五十三册页735下。"]
      }
    ]
  },
  {
    "id": 2005,
    "level": 1,
    "title": "准提咒",
    "brief": "",
    "media": "cundi6.mp3",
    "page": "",
    "sections": [
      {
        "id": 1,
        "level": 2,
        "title": "全文",
        "brief": "",
        "media": "cundi6.mp3",
        "list": [],
        "page": ["中国佛教徒念诵咒文之前，会先吟唱四句偈，赞颂准提菩萨。“稽首皈依苏悉帝，头面顶礼七俱胝，我今称赞大准提，惟愿慈悲垂加护。”\n\n", "nā mó sà duō nán，\n", "南无飒哆喃,\n", "sān miǎo sān pú tuó,\n", "三藐三菩陀。\n", "jù zhī nán, dá zhí tuō,\n", "俱胝喃。怛侄他。\n", "ǎn, zhé lì zhǔ lì,\n", "唵。折戾主戾,\n", "zhǔn tí suō pó hē。\n", "准提娑婆诃。\n\n", "Namah Saptanam Samyaksambudda Kotinam Tadyata Om Cale Cule Cunde Svaha\n\n", "准提咒目前在显教的《佛教念诵集》中作为“十小咒”之一"]
      },
      {
        "id": 2,
        "level": 2,
        "title": "简介与发音",
        "brief": "",
        "media": "cundi6.mp3",
        "list": [],
        "page": ["现根据《中华佛教百科全书》（电子版）和《汉梵、梵汉陀罗尼用语用句辞典》（作者Robert Heineman（德国），台湾华宇出版社，1985年）", "两部著作对准提咒分别以汉语拼音和现代汉语进行了注音，其中汉语拼音的音调均为一声，同时对真言的句义进行了简要的说明。\n\n", " ⑴南无飒哆喃\n", "梵文：namo-saptanam\n", "汉语拼音注音：na-mo-sa-da-nan\n", "现代汉语注音：拿摩萨达南\n", "注释：‘南无’意为‘归命’，‘飒哆喃’意为数字‘七’。\n\n", "⑵三藐三菩驮\n", "梵文：Samyaksambuddha\n", "汉语拼音注音：san-mia-san-bu-da\n", "现代汉语注音：三（米阿）三布达\n", "注释：‘米阿’两字连读成一个音节。\n", "‘三藐三菩驮’意为‘佛’、‘无上觉者’\n\n", "⑶俱胝南\n", "梵文：kotinam\n", "汉语拼音注音：gou-di-nan\n", "现代汉语注音：勾地南\n", "注释：‘俱胝’意为‘千万’。\n", "‘南无飒哆喃三藐三菩驮俱胝南’句意为‘皈命七千万正等正觉’。\n\n", "⑷怛侄他\n", "梵文：tadyata\n", "汉语拼音注音：da-d-ya-ta\n", "现代汉语注音：达得压他\n", "注释：此句意译为‘即说咒曰’。\n", "发音时注意，第二个音节‘得’（d）应轻声，一带而过。\n\n", "⑸唵\n", "梵文：om（或aum）\n", "现代汉语注音：奥母\n", "注释：此字皈敬意。“母”为鼻音\n\n", "⑹ 折隶\n", "梵文：cale\n", "汉语拼音注音：zha-li\n", "现代汉语注音：扎隶\n", "注释：‘折隶’意为‘女行动者’，指准提佛母。\n\n", "⑺ 主隶\n", "梵文：cule\n", "汉语拼音注音：zhu-li\n", "现代汉语注音：主隶\n", "注释：意为升起。\n\n", "⑻准提\n", "梵文：cundhe\n", "汉语拼音注音：zhuan-di\n", "现代汉语注音：专滴\n", "注释：‘准提’意为‘清净’。\n\n", "⑼娑婆诃\n", "梵文：svaha\n", "汉语拼音注音：si-wa-ha\n", "现代汉语注音：司哇哈\n", "注释：此句意译为‘成就圆满’。\n\n"]
      },
      {
        "id": 3,
        "level": 2,
        "title": "出处及因缘",
        "brief": "",
        "media": "cundi6.mp3",
        "list": [],
        "page": ["此咒传来中国，前后共有七译，今存者仅有四译，皆收于《大正藏》中：\n", "⑴大唐天竺三藏地婆诃罗于垂拱二年，西魏国寺译，名《佛说七俱胝佛母心大准提陀罗尼经》。末题又名‘大明咒藏’，六万偈中，出此《七俱胝佛母心大准提陀罗尼经》一卷。\n", "⑵唐·善无畏奉诏译，名《七佛俱胝佛母心大准提陀罗尼法》，内分三部，独部别行，七俱胝独部法，准提别法。此译最为圆融，修行者不管在家出家，饮酒食肉，皆可诵持。\n", "⑶唐天竺三藏金刚智译，名《佛说七俱胝佛母准提大明陀罗尼经》。\n", "⑷唐三藏沙门不空奉诏译《七俱胝佛母所说准提陀罗尼经》。\n", "⑸《房山石经·释教最上乘秘密藏陀罗尼集》中的《七俱胝准提大身陀罗尼》﹙准提百咒﹚\n", "⑹《佛说持明藏瑜伽大教尊那菩萨大明成就仪轨经》（龙树菩萨于持明藏略出）中的大尊那菩萨仪轨\n", "⑺《七俱胝佛母心大准胝陀罗尼二十五部大三曼荼罗尼独行灌顶忏悔大道场法》此法又称无畏大道场法\n", "⑻《七俱胝佛母心大准提陀罗尼经》（房山石经）中天竺摩竭陀国那烂陀寺三藏赐紫多罗句钵多译）\n", "⑼西天三藏 法贤 奉诏译的《佛说瑜伽大教王经?卷五?护摩品第九》「尊那菩萨真言」\n\n", "准提菩萨的真言出现的因缘。在《七俱胝佛母所说准提陀罗尼经》中记载。佛陀因愍念未来薄福恶业众生的缘故。入准提三摩地。而说此过去七俱胝佛所说陀罗尼。\n", "根据《佛说大乘庄严宝王经》记载。七十七俱胝诸佛如来。在六字大明咒的因缘之下同时示现，共同宣说准提神咒。\n", "因为此咒所现起的根源为此，所以准提菩萨也可说是七十七俱胝佛所共同加持的化身。\n", "准提咒广为中国、日本的广大佛教信徒所持诵，其咒语功德威力不可思议，在很多经典中。详明记载其广大功德。"]
      },
      {
        "id": 4,
        "level": 2,
        "title": "准提佛母",
        "brief": "",
        "media": "cundi6.mp3",
        "list": [],
        "page": ["准提菩萨（梵Cundi＾，藏Bskul－bye－ma）\n\n", "汉译有准提观音、准提佛母、七俱胝佛母等名。是以准提咒著称的大菩萨。\n\n", "准提菩萨圣像\n", "以为观音部的一尊，称之为天人丈夫观音。准提汉译为清净，赞叹心性清净之称，东密以为六观音之一，现三目十八臂形像。\n", "有关准提菩萨的事迹，在经典中并没有详细的说明。他究竟应该归属于观音部或佛部，在密宗内部也有异说。但是他在中日两国佛徒的心目中，是一位感应甚强，对崇奉者至为关怀的大菩萨。\n", "准提菩萨的图像，有二臂、四臂……至八十四臂等九种。不过，一般佛徒所供奉的图像大抵以十八臂三目者为多。十八臂之中，各臂或结印，或持剑、持数珠、金刚杵等物。有些佛教徒见到准提像后，往往误以为是千手千眼观音（Sanasrabhujāryāvalokitesvara）。实则千手千眼观音的塑画像，通常都是二十七目四十臂（加上合掌、定印之二手则为四十二臂），而且各手所持之物也与准提菩萨不同，应该加以甄别。\n", "“准”为不空，绢索为“胝”，“准提”不空绢索菩萨也，或为多罗菩萨、金刚藏菩萨， 是六道中救度天道及人道之观世音菩萨，是释迦如来之化身。\n", "准提法为密宗独部，且通五部之殊胜密法。每一灌顶修持准提法之人，必增二十一年之寿命，长短悉自知。\n", "准胝梵语名号称为阿利也母陀婆缚底，密号最胜金刚，又称降伏金刚。修持此法行者，凡事一切殊胜，无不如意，能降伏一切恶魔，百邪震惊，而不得便，可见此法功德无边。\n", "准提又翻为清净，或翻为明觉。过去有七十七俱胝准提佛母－金刚母，于法界中无一人不佑有观音与准胝者，而准胝即观音之普门示现，准胝咒乃法界秘密藏中之三昧王，能出生诸佛菩萨之智德庄严，且持诵准胝咒观自身若释迦牟尼如来，具三十二相八十种好，紫磨金金色，圆满身光，是故称之为佛母。\n", "准提王佛母身黄白色，有种种庄严其身，腰着白衣，衣上有花纹，着轻罗绰袖天衣，以缓带系腰。种种庄严“色”法胎藏界之义，种种尘沙诸法，因凡夫以菩提为烦恼，而菩萨以烦恼为菩提之故。\n", "准提佛母像四周圆有光明光焰，是“心”法金刚界之义，智能破妄心昏闇之故。准提佛母有三目十八臂。三目表佛眼、法眼、慧眼，即表不纵不横三谛一如平等义，为理智事三点，佛部、金刚部、莲花部之总摄。十八臂上均以白螺宝为钏，表音胜善说法之义。\n", "十八手作不同之表征，吾人若以象征学之见解反覆思惟，密教之表征，具含甚深微妙之理，初见准提像者，常不能知准提佛母十八支手所作义理，惟经解说即释大惑，密教深寓哲理，而以平常之事物表征，非入门弟子不能知。"]
      },
      {
        "id": 5,
        "level": 2,
        "title": "准提手印",
        "brief": "",
        "media": "cundi6.mp3",
        "list": [],
        "page": "",
        "image": "Cundi"
      }
    ]
  },
  {
    "id": 2006,
    "level": 1,
    "title": "药师佛心咒",
    "brief": "",
    "page": "",
    "sections": [
      {
        "id": 1,
        "level": 2,
        "title": "全咒与心咒",
        "brief": "",
        "list": [
          {
            "id": 1,
            "level": 3,
            "title": "汉版全咒",
            "brief": "",
            "media": "bhaisajyaMantra2.mp3",
            "page": ["nā mó bó qié fá dì。\n", "南谟薄伽伐帝。\n", "pí shā shè。\n", "鞞杀社。\n", "jù lǔ bì liú lí。\n", "窭噜薛琉璃。\n", "bō lá pó。\n", "钵喇婆。\n", "hé là shé yě。\n", "喝啰阇也。\n", "dá tuō jiē duō yě。\n", "怛他揭多也。　\n", "ā là hē dì。\n", "阿啰喝帝。\n", "sān miǎo sān bó tuó yě。\n", "三藐三勃陀耶。\n", "dá zhí tuō。\n", "怛侄他。\n", "ōng。pí shā shì。\n", "唵。鞞杀逝。\n", "pí shā shì。pí shā shè。\n", "鞞杀逝。鞞杀社。\n", "sān mó jiē dì suō hē。\n", "三没揭帝莎诃。\n\n", "注音：\n", "namo bhagavate bhaiṣajyaguru\n", "vaiḍūryaprabharājāya tathāgatāya\n", "arhate samyaksambuddhāya tadyathā:\n", "oṃ bhaiṣajye bhaiṣajye\n", "mahābhaiṣajya-samudgate svāhā.\n\n", "此药师佛灌顶真言是《早晚课诵集》中十小咒之一，出自《药师琉璃光如来本愿功德经》。常常念诵此咒，可以健康长寿，临终时可以往生净土琉璃世界，或者由八大菩萨护送到西方极乐世界。"]
          },
          {
            "id": 2,
            "level": 3,
            "title": "藏传心咒",
            "brief": "十小咒",
            "media": "bhaisajyaMantra1.mp3",
            "page": ["die ya ta ong\n", "喋 雅 他 嗡\n", "bei kan ze bei kan ze\n", "贝 堪 则 贝 堪 则\n", "ma ha\n", "玛 哈\n", "bei kan ze la za sa mu\n", "贝 堪 则，拉 杂 萨 目\n", "ga die so ha\n", "嘎 喋 梭 哈\n\n", "注音：\n", "Tayata Om Bekanze\n", "Bekanze Maha BeKanze\n", "Radza Samudgate Soha\n\n", "心咒为藏文版本的汉译简版“药师心咒”，自“tadyathā”开始至“svāhā”结束，但音与梵文有别\n\n", "结印：\n", "在密宗佛教中特别是东密佛教有以石碑护身符制作符咒保护别人平安健康。药师佛心咒：石碑护身符组成“红蚕石、靛蓝晶、影子石、蜜蜡石、云海石”。药师佛心咒石碑护身符可以保护平安健康，化解人生中的凶煞"]
          }
        ],
        "page": ""
      },
      {
        "id": 2,
        "level": 2,
        "title": "琉璃光七佛",
        "brief": "药师琉璃光七佛",
        "list": [],
        "page": ["南无善名称吉祥王如来应正等觉\n", "南无宝月智严光音自在王如来应正等觉\n", "南无金色宝光妙行成就如来应正等觉\n", "南无无忧最胜吉祥如来应正等觉\n", "南无法海雷音如来应正等觉\n", "南无法海胜慧游戏神通如来应正等觉\n", "南无药师琉璃光如来应正等觉"]
      },
      {
        "id": 3,
        "level": 2,
        "title": "琉璃光如来",
        "brief": "药师琉璃光如来",
        "list": [],
        "page": ["药师琉璃光如来，梵名鞞杀社窭噜，简称药师佛，又作药师如来、药师琉璃光如来、大医王佛、医王善逝、十二愿王。他与本师释迦牟尼佛、 阿弥陀佛为“横三世”亦称三宝佛，于东方净琉璃光净土，为大医王佛，具法身佛相， 身蓝琉璃宝色，右手持药珂子连枝带叶，左手定印托钵，钵中蓄满甘露，着三法衣，双定跏趺安住莲华上。\n", "七佛为伴，七佛药师即善称名吉祥王如来、宝月智严光音自在王如来、金色宝光妙行成就如来、无忧最胜吉祥如来、法海雷音如来、法海慧游戏神通如来、药师琉璃光如来。其中前六如来为药师如来之分身。七佛药师法则为日本台密四大法之一。\n", "如以药师如来为本尊，修息灾等法，则称为药师法。其仪轨与七佛药师法相同。其三昧耶形为药壶。真言有大咒与小咒之分，小咒为“唵呼嚧呼嚧战驮利摩橙祇莎诃”。又此如来与阿閦、大日或释迦同体。各有誓愿救度病苦众生。\n", "药师佛之形像，据药师琉璃光王七佛本愿功德念诵仪轨供养法载，左手执持药器（又作无价珠），右手结三界印，着袈裟，结跏趺坐于莲花台，台下有十二神将。此十二神将誓愿护持药师法门，各率七千药叉眷属，在各地护佑受持药师佛名号之众生。\n", "十二药叉神将为眷属，依次为有宫毗罗大将、跋折罗大将、迷企罗大将、 頞你罗大将、末你罗大将、娑你罗大将、因陀罗大将、 婆夷罗大将、薄呼罗大将、真达罗大将、朱社罗大将、毗羯罗大将，此十二大将各有七千药叉以为眷属。眷属药叉 十二神将，表药师佛的神威力，时刻都守护行者。药师佛有五十一种身相示现，通常指的是八大药师佛。\n", "又一般流传之像为螺发形，左手持药壶，右手结施无畏印（或与愿印），药师琉璃光如来二胁侍菩萨，一为日光菩萨，二为月光菩萨； 此二胁侍在药师佛之净土为无量众中之上首，是一生补处之菩萨，表示不分昼夜教化众生之意；\n", "亦有以观音、势至二菩萨为其胁侍者。此外，或以文殊师利、观音、势至、宝坛华、无尽意、药王、药上、弥勒等八菩萨为其侍者。\n", "药师佛的净土为“东方净琉琉璃世界”，故又称琉璃光佛，以琉璃蓝为其肤色，具法身佛之相。一面二臂，以吠琉璃蓝为其肤色，身穿三衣，右手施愿印持持药诃子，左手脱药钵，钵内贮满能治众生因果上一切诸病之妙甘露，具三十二相，八十随好，以金刚跏趺姿安住于莲花月轮宝座上。\n\n", "药师佛在因地修持行菩萨道时，曾发十二大愿：\n\n", "一、自身光明照无边界；\n", "二、身如琉璃内外清澈；\n", "三、令诸有情悉皆圆满；\n", "四、令一切众生行者安住大乘法宗；\n", "五、令诸有情修行梵行如法清净；\n", "六、诸根不具者皆得端严；\n", "七、令诸有情身心安乐乃至菩提；\n", "八、由女身转男身；\n", "九、令诸有情消除外道邪见修习诸菩萨行；\n", "十、令诸有情解脱一切忧苦；\n", "十一、令诸有情随意饱满令住安乐；\n", "十二、令诸有情得种种上妙衣服无诸苦恼。\n\n", "此十二微妙上愿使众生得现世安乐。要让众生今世生活于安乐无病苦之中，使具足诸根，导入解脱，故依此愿而成佛，住净琉璃世界，其国土庄严如极乐国。释迦牟尼佛因此开示药师佛法门，利益后世众生。\n", "以药师佛表相而言，乃是为救济一切众生的病苦，实相则是为医治一切众生的病源–根本无明的痼疾，度化众生能够脱离生死的轮回，所以被尊为大医王佛或医王善道。\n", "此佛誓愿不可思议，若有人身患重病，死衰相现，眷属于此人临命终时昼夜尽心供养礼拜药师佛，读诵药师如来本愿功德经四十九遍，燃四十九灯，造四十九天之五色彩幡，其人得以苏生续命。此种药师佛之信仰自古即盛行。\n", "依唐代义净译药师琉璃光七佛本愿功德经载，药师佛又作七佛药师。主尊药师佛，身如琉色，具足光明，披三法衣。 右手结胜施印，持带叶的“如拉”（藏青果） ，左手托钵，贮满能治众生由因果所生的诸病之甘露妙药。 相好圆满，以金刚双跏趺坐在莲花月轮之上。\n", "因尚未开悟的众生都会有各种烦恼困扰骚乱身心，特别是贪、瞠、痴等，相互混合而产生繁杂的四万八千种不同烦恼，煎迫那些为开悟的众生。由于心理方面有如此多的烦恼，因而导致生理方面有四百零四种的传统疾病和失调，使身体受到病苦之乱。药师佛愿力的显现是消除这些烦恼，使免于受其苦，故持念本尊咒语或药师佛本愿功德经轨，并作礼敬供养，不但可消灾延寿，灭除一切灾劫病苦外，于命终时并可往生清净琉璃世界–药师佛净土。\n", "礼敬供养药师佛，念佛名号，诵其咒语，可消除一切诸病苦之烦恼根源， 为十二之根本显示。还可消灾延寿，减除灾害病苦，免除九横死之灾。 药师佛为大医王佛，发十二誓愿，救众生之病源，治无明之痼疾。并能消除一切灾业。"]
      },
      {
        "id": 4,
        "level": 2,
        "title": "注释",
        "brief": "",
        "list": [],
        "page": ["南无 薄伽伐帝\n", "归命 世尊\n\n", "鞞杀社 窭噜 薜琉璃 跋喇婆 喝啰阇也\n", "药 师 琉璃 光 王\n\n", "怛他揭多也 阿啰喝帝 三藐三勃陀耶\n", "如来 应供 正等正觉\n\n", "怛侄他\n", "即说咒曰\n\n", "唵 鞞刹逝 鞞刹逝 鞞刹社 三莫揭帝\n", "唵 药 药 药 自度度他\n\n", "莎诃\n", "成就"]
      },
      {
        "id": 5,
        "level": 2,
        "title": "功德简介",
        "brief": "",
        "list": [],
        "page": ["此咒有大威德，若能念诵药师真言，即可消除病苦，延年益寿。如言：“曼殊师利！若见男子女人有病苦者，应当一心，为彼病人，常清净澡漱，或食，或药，或无虫水。咒一百遍，与彼服食，所有病苦悉皆消灭。若有所求，志心念诵，皆得如是，无病延年。命终之后，生彼世界，得不退转，乃至菩提”。此言于此真言若自诵，若教人诵，皆得消灾获福者也。\n\n", "“药师灌顶真言”治理众生，使得消灾免难、去病却苦。修持读颂能拔一切业障、护持身心安康、得无量福慧。\n\n", "由于药师如来的弘深誓愿，无尽功德，一方面促使众生早成佛道，另一方面也能满足众生现世的安乐和福报。清朝的玉琳国师一读《药师经》，便额手失声，愿人人入如来的愿海。国师的《药师经》题语说：“予见世人顺境沦溺者不一，富贵可畏甚于贫贱。今此如来，使人所求如愿，遂从此永不退道，直至菩提。则欲于王臣长者，一切人中，作同事摄，不乘如来愿航，何从济乎？”\n\n", "又说：“若于现前富贵功名，未能志清，男女饮食之欲，未知深厌，则于往生法门，未易生信。即信矣，身修净土，而心恋娑婆，果何益乎？则求其不离欲钩，而成佛智，处于顺境，不致沦胥者，固无如修持药师愿海者之殊胜难思也。若能信行，久久不懈，知不独富贵功名，转女成男，难危迪吉，如如意珠，随愿成就。即得于一切成就处，直至菩提，永不退转，何幸如之！人间亦有扬州鹤，但泛如来功德船。”\n\n"]
      },
      {
        "id": 6,
        "level": 2,
        "title": "经文摘要",
        "brief": "",
        "list": [],
        "page": ["尔时光中说此咒已，大地震动，放大光明，一切众生病苦皆除，受安隐乐。\n", "曼殊室利，若见男子、女人，有病苦者，应当一心，为彼病人常清净澡漱，或食、或药、或无虫水，咒一百八遍，与彼服食，所有病苦悉皆消灭。若有所求，至心念诵，皆得如是无病延年；命终之后，生彼世界，得不退转，乃至菩提。是故曼殊室利，若有男子、女人，于彼药师琉璃光如来，至心殷重恭敬供养者，常持此咒，勿令废忘。\n", "复次，曼殊室利，若有净信男子、女人，得闻药师琉璃光如来、应、正等觉所有名号，闻已诵持。晨嚼齿木，澡漱清净，以诸香花、烧香、涂香，作众伎乐，供养形像。于此经典，若自书，听闻其义。于彼法师，应修供养，一切所有资身之具，悉皆施与，勿令乏少。如是便蒙诸佛护念，所求愿满，乃至菩提。（《药师琉璃光如来本愿功德经》）\n", "（注：唐玄奘译《药师琉璃光如来本愿功德经》，原缺咒语及前后经文。流通本乃据唐义净译《药师琉璃光七佛本愿功德经》补入，从说咒前“复次曼殊室利”，至“所求愿满，乃至菩提”，共四百二十八字。）"]
      },
      {
        "id": 7,
        "level": 2,
        "title": "咒轮",
        "brief": "",
        "list": [],
        "page": "",
        "image": "Yaoshi"
      }
    ]
  },
  {
    "id": 2007,
    "level": 1,
    "title": "金刚萨埵百字明咒",
    "brief": "",
    "media": "hundredmantra.mp3",
    "page": "",
    "sections": [
      {
        "id": 1,
        "level": 2,
        "title": "全文",
        "brief": "",
        "media": "hundredmantra.mp3",
        "list": [],
        "page": ["wēng bān zhá lā sà duǒ\n", "嗡 班札拉 萨埵\n", "sà mǎ yā mǎ nú bā lā yā\n", "萨玛呀 玛奴拉呀\n", "bān zá lā sà duǒ dié nuò bā\n", "班杂拉 萨埵 喋诺巴\n", "dì chā zé zhuō měi bā wā\n", "地叉 则桌 美巴哇\n", "sù duǒ kǎ yōu měi bā wā\n", "速埵 卡唷 美巴哇\n", "sù bō kǎ yōu měi bā wā\n", "速波 卡唷 美巴哇\n", "ā nú lā duō měi bā wā\n", "阿奴 拉多 美巴哇\n", "sà ěr wā xī dì měi zhá yā cā\n", "萨尔哇 悉地 美札 呀擦\n", "sà ěr wā gā ěr mǎ sù zá měi\n", "萨尔哇 嘎尔玛 速杂 美\n", "jī dāng xī lǐ yā gū rú hōng\n", "积当 希里呀 咕如吽\n", "hā hā hā hā huò bā gā wèn\n", "哈哈 哈哈 霍 巴嘎问\n", "sà ěr wā dá tā gā dá bān zá\n", "萨尔哇 达他 嘎达 班杂\n", "mǎ měi miàn zá bān zhá bā wā mǎ hā\n", "玛美 面杂 班札 巴哇 玛哈\n", "sà mǎ yā sà duǒ ā\n", "萨玛 呀 萨埵 阿\n\n", "注：金刚萨垛百字明真言中：(日阿)是连读为一个音(ra)，(度尔)也是连读为一个音，咒的最后一个（啊…）是念à四声，需要拖长来念。"]
      },
      {
        "id": 2,
        "level": 2,
        "title": "梵文发音",
        "brief": "",
        "media": "hundredmantra.mp3",
        "list": [],
        "page": ["oṃ\n", "vajra-sattva samaya manu pālaya\n", "vajra-sattva tvenopӑdhi-ṣtha\n", "dṛḍha ma bhava\n", "su-toṣa ma bhava\n", "anu-rakta ma bhava\n", "su-poṣa ma bhava\n", "sarva siddhi ma pra-yāc\n", "sarva karma sūkṣma citta-śriyā kuru hūṃ\n", "ha ha ha ha hoḥ\n", "bhagavan sarva tathāgata vajra mama muñca\n", "vajra bhava mahā samaya sattva aḥ\n"]
      },
      {
        "id": 3,
        "level": 2,
        "title": "咒语大意",
        "brief": "",
        "media": "hundredmantra.mp3",
        "list": [],
        "page": ["主尊金刚萨垛，请您以及您身口意的极深秘密誓言恒时守护、保佑我们。\n", "主尊金刚萨垛，请您的加持成就安住于我，并让我与您无二无别。\n", "请赐我以无漏、大乐的智慧，令我满足。\n", "令我证悟光明的智慧。\n", "请你慈悲地爱护、怜悯我。\n", "请您立即赐予我清净一切罪业、及其一切殊胜的成就。\n", "让我心地贤善地行持一切事业。\n", "令我现前四种灌顶的智慧。\n", "祈请一切出有坏如来，请您身口意的智慧在方便与大悲无别之中，恒时不要舍弃我。\n", "让我的身口意成为佛的身口意而成佛。\n", "恒时不离开没有世间分别的法界，金刚萨垛主尊，请令我成就一切如来在不生不灭的法界中感受平等法味， 一体的智慧。\n"]
      },
      {
        "id": 4,
        "level": 2,
        "title": "简介",
        "brief": "",
        "media": "hundredmantra.mp3",
        "list": [],
        "page": ["金刚萨埵百字明咒,是尊指第六金刚持的咒. 金刚萨埵为一切众生菩提心的本体，其性坚固如金刚故名「金刚」，亦名金刚心菩萨，一切众生由此萨埵之加持力而发心。与显教之普贤菩萨同体异名，为一切如来之长子。学佛皈依后，发愿起行，从闻进修，在前行中多生阻碍，有宿生、现生之罪业障等。因罪从生，自心有垢能障菩提，故于此清净违缘罪、忏悔还出方便，应所修学。惟大小显密忏法，共有多种，密乘中以修念金刚萨埵为最胜法要。\n\n", "金刚萨埵忏罪法，为密乘行者四加行之一，人人必修，以一、倚仗力；二、决除力；三、对治编行力；四、拔业力等四力具足，消灭众生之诸恶业罪障得令清净。此一切恶念，令不增长。能破一切烦恼，增长无量无边的福智。偶有过失错误遗漏之处，诸尊护法不将为咎。 《百字明》为用于消除罪障、忏悔、补阙的咒语，被称为“一切忏悔之王。”"]
      },
      {
        "id": 5,
        "level": 2,
        "title": "金刚手菩萨",
        "brief": "",
        "media": "hundredmantra.mp3",
        "list": [],
        "page": ["金刚手菩萨\n\n", "金刚萨埵（Vajrasattva）、“执金刚菩萨”（Vajradhara）、“金刚勇猛心菩萨”、“金刚手秘密主”、“金刚上首”、“金刚藏”、“秘密主”等。是佛教的大菩萨，以执金刚神的外型出现，通常身现一手持铃，一手持金刚杵之相，象征“坚固不坏之菩提心”。他与观世音菩萨、文殊菩萨，合称三族性尊，密宗以他为最初的起源。\n", "金刚萨埵具大神通，可以号令诸天神将、夜叉以降服妖魔，甚至能以珍宝护持修行者。其护法神有象征知识、财富的毗沙门天与象鼻天等大神。龙王、阿修罗王等，也都护持金刚萨埵。尼泊尔佛教徒大多认为金刚萨埵降服了大自在天。"]
      }
    ]
  },
  {
    "id": 2008,
    "level": 1,
    "title": "阿弥陀佛心咒",
    "brief": "",
    "media": "amitabhaMantra.mp3",
    "page": "",
    "sections": [
      {
        "id": 1,
        "level": 2,
        "title": "一字心咒",
        "brief": "",
        "media": "amitabhaMantra.mp3",
        "list": [],
        "page": ["wèng　à mí diē wā shē\n", "嗡　阿弥德瓦　舍\n\n", "（大意：皈依 无量光 融入）\n\n", "阿弥陀佛大乐心咒：\n", "wèng　ā mī dē wǎ\n", "阿耶　悉地　 吽　 舍\n", "ā yī sī dé  hòng shē\n", "嗡　阿弥德瓦\n\n", "（大意：皈依 无量光 圣者 妙成就 菩提心 融入）"]
      },
      {
        "id": 2,
        "level": 2,
        "title": "阿弥陀佛",
        "brief": "",
        "media": "amitabhaMantra.mp3",
        "list": [],
        "page": ["阿弥陀佛（梵文音译，梵名amita），又称无量清净佛、无量光佛、无量寿佛等；藏传佛教称为月巴墨佛，是佛教中西方极乐世界的教主，与观世音菩萨、大势至菩萨统称为西方三圣。大乘佛教各宗多以阿弥陀佛的净土为归，但是净土宗则以信愿专念阿弥陀佛为其主要特色。\n\n", "阿弥陀佛身相一面二臂。\n", "“一面”代表了阿弥陀佛远离戏论的法身功德；\n", "“二臂”代表佛方便与智慧的功德；\n", "“定印”代表了方便与智慧融为一体的功德；\n", "“甘露钵”代表了能满足一切众生甘露一般的深广教法；\n", "“两只不变跏趺坐”代表阿弥陀佛不变动地安住于轮回涅 无二的平等性；\n", "“三种法衣”是祖衣、七衣、五衣，作为阿弥陀佛美妙身相的庄严。\n", "阿弥陀佛三尊像通常以观音菩萨及大势至菩萨为其肋待侍，而与此二尊并称为“西方三圣”，亦被视为无量光、无量寿二佛。若祈求智慧，则皈依无量光佛；若祈求延寿福乐，则皈依无量寿佛。\n\n", "本佛圣诞：\n", "阿弥圣诞日在农历十一月十七日。圣诞仪规共分六部分：第一戒定真香；第二称颂圣号；第三诵《佛说阿弥陀经》；第四唱阿弥陀佛赞；第五拜愿；第六三皈依。\n", "十二名号：\n", "《无量寿经》中载：“是故无量寿佛号无量光佛、无边光佛、无碍光佛、无对光佛、炎王光佛、清净光佛、欢喜光佛、智慧光佛、不断光佛、难思光佛、无称光佛、超日月光佛”。\n", "依据梵文以及佛典，阿弥陀佛的含义，有通义和别义两种。\n\n", "通义：\n", "阿弥陀佛，梵语amita，翻译为无量。无量是指一切的佛，即无量无数的佛。在佛法宏传中，无量佛的含义，在佛经中趋向于专指西方极乐世界的阿弥陀佛。佛经中说，观阿弥陀佛，即代表了无量诸佛。\n", "『观无量寿佛经』中第九观，观阿弥陀佛色身相好。于观想成就时经上说：「见此事者，即见十方诸佛」「作是观者，名观一切佛身」。意思是，见阿弥陀佛即是见十方一切佛。观阿弥陀佛即是观十方一切佛。\n", "『般舟三昧经』，又名『十方现在佛悉在前立定经』，此经专明阿弥陀佛的念佛三昧。在修观成时，经里说：「现在诸佛悉在前立」。专观阿弥陀佛，而见现在一切诸佛。\n", "观阿弥陀佛（无量佛），即是观一切佛，合乎大乘佛法「一切即一，一即一切」的深义，这也是阿弥陀佛信仰昌盛的重要原因之一。此是阿弥陀佛名号的通义。\n\n", "别义：\n", "阿弥陀佛，意义为无量光，无量寿。\n", "佛的光明横遍十方；佛的寿命竖穷三际。在无限光明和无限寿命中，即代表一切诸佛的共同德性。"]
      },
      {
        "id": 3,
        "level": 2,
        "title": "简介",
        "brief": "",
        "media": "amitabhaMantra.mp3",
        "list": [],
        "page": ["阿彌陀佛心咒，又稱阿彌陀佛一字心咒、阿彌陀佛往生心咒、阿彌陀佛大樂心咒。此阿彌陀佛心咒出自西藏密宗蓮花生大士的《中有教授聽聞解脫密法》。阿彌陀佛心咒是咒中之咒，密中之密，是「咒王」。\n\n", "西藏密宗的教法，持誦金剛薩埵心咒是最直接、最有效的懺罪。阿彌陀佛心咒是阿彌陀佛讓眾生往生淨土的心咒。也叫彌陀心印，平常念可以消除災禍、消除疾病，命終往生淨土，而且保證上品上生極樂世界。\n\n", "而漢傳佛教，除了持誦佛號之外，通常持誦的是阿彌陀佛往生咒(拔一切業障根本得生淨土陀羅尼)(四甘露咒)，或是阿彌陀佛根本咒(長咒)，或是阿彌陀佛根本咒的心咒: 唵 阿蜜栗多 帝際 賀羅 吽。(Oṃ Amṛta teje hara hūṃ)"]
      },
      {
        "id": 4,
        "level": 2,
        "title": "无量",
        "brief": "",
        "media": "amitabhaMantra.mp3",
        "list": [],
        "page": ["在梵语amita的后面，附加a^bha─amita^bha，译义为无量光。无量光是阿弥陀佛的一名。\n\n", "无量光的遍满：光明象征快乐幸福和自由，佛的智慧圆满无所不知，犹如佛的光明横遍十方。佛说法前放光无量，即是慧光的遍照。阿弥陀佛的无量光明，即含摄福德庄严的一切自在安乐。\n", "无量光的归藏：阿弥陀佛的无量光明好比落日，日落不是光明没有了，而是一切光明归藏，明天的太阳东升即是依此为本而显现。佛法以寂灭为本性，于空寂无生中起无边化用。落日也是这样，是光明藏，是一切光明究极所依。『观无量寿佛经』第一观是落日观，再从此逐次观水观地观园林房屋，观阿弥陀佛观音势至等。阿弥陀佛的依正庄严即依此生起显现。『大阿弥陀经』说：礼敬阿弥陀佛，应当「向落日处」。\n\n", "【无量寿】\n", "在梵语amita后面，附加a^yus─amita^yus，译义为无量寿，这也是阿弥陀佛的一名。\n", "大乘经说：佛常住涅槃，涅槃并非灰身泯智，阿弥陀佛寿命无量无边。佛的常住和无量寿是诸佛共通的。"]
      },
      {
        "id": 5,
        "level": 2,
        "title": "译者赘语",
        "brief": "",
        "media": "amitabhaMantra.mp3",
        "list": [],
        "page": ["净土法门为显密共通之法门，藏地虽于显宗教法外，尚有无上密法与之并驾齐驱，然无论四大八小教派中的任何一宗，均以回向往生净土为助行，即便众多成就者也示现肉身直接飞往清净刹土，藏地人民也以终生供僧布施、刻写石经石咒、诵念观音心咒、弥陀心咒与圣号等善行回向往生净土，藏地僧俗崇奉的清净刹土，有西方弥陀净土、兜率弥勒净土、香巴拉净土等等，尤以西方净土最为普遍，历代各宗祖师都作有各类发愿文及论著等行世。法王如意宝晋美彭措以深广的出世智慧，根据众多的教证理证，再再赞叹西方极乐净土法门是在末法时代最适合众生根机、最见成效的法门，并诏示弟子们在广泛闻思、心生定解的基础上，以大圆满法为宗，以西方净土为归，以此现世广弘佛法，作狮子吼，来世径登极乐，获更高往生品位。法王平生之最大心愿，是接引娑婆众生悉数往生西方极乐世界。此《阿弥陀佛修法极乐捷径》仪轨，是往昔莲华生大师亲自伏藏，法王前一世伏藏大师列绕朗巴取出，列绕朗巴大师受请至拉萨为十三世达赖喇嘛吐单加措传法灌顶、遣除障碍期间，由达赖喇嘛笔录成文，故具无比加持，法王此世专门捡出广弘。每年秋季五明佛学院极乐法会即按此仪轨修持，法王并开许未受灌顶、传承者也可照此而修。凡发愿按此仪轨如理念满30万心咒与100万遍弥陀圣号，并诚心忏除以往罪业，今后不作重大罪业(即小乘的五无间罪，大乘的谤法罪，密乘的三昧耶根本罪)者，法王加持并保证其临终时必定往生西方极乐世界。普愿天下众生，祈祷与弥陀无二之圣者法王，藉此仪轨出离无始轮回，往生极乐世界迅速圆成菩提。"]
      }
    ]
  },
  {
    "id": 2009,
    "level": 1,
    "title": "如意宝轮王陀罗尼",
    "brief": "",
    "media": "",
    "page": "",
    "sections": [
      {
        "id": 1,
        "level": 2,
        "title": "咒语与发音",
        "brief": "",
        "media": "",
        "list": [],
        "page": ["nāmó fó tuó yě。\n", "南无达摩耶。\n", "nā mó dá mó yě，\n", "南无佛陀耶。\n", "nāmó sēng qié yě。\n", "南无僧伽耶。\n", "nā mó guān zì zài pú sà mó hē sà。\n", "南无观自在菩萨摩诃萨。\n", "jù dà bēi xīn zhě。\n", "具大悲心者。\n", "dá zhí tuō。ǎn。\n", "怛侄他。 唵。\n", "zhuó jié là fá dǐ。\n", "斫羯啰伐底。\n", "zhèn duō mò ní。\n", "震多末尼。\n", "mó hē。bō dēng mí。\n", "摩诃。 钵蹬谜。\n", "lǔ lǔ lǔ lǔ。dǐ sè zhà。\n", "噜噜噜噜。底瑟吒。\n", "shuò là ē jié lì。\n", "篅啰阿羯利。\n", "shā yè hōng。pō suō hē。\n", "沙夜吽。 癹莎诃。\n", "ǎn。bō tà mó。\n", "唵。 钵蹋摩。\n", "zhèn duō mò ní。shuò là hōng。\n", "震多末尼。篅攞吽。\n", "ǎn。bá là tuó。\n", "唵。跋喇陀。\n", "bō dàn mí hōng。\n", "钵亶谜吽。"]
      },
      {
        "id": 2,
        "level": 2,
        "title": "功德与修学",
        "brief": "",
        "media": "",
        "list": [],
        "page": ["此咒是观世音菩萨说的，出自于《如意轮陀罗尼经》，一心读此咒，能得到佛的智慧、妙法，明白佛法的道理，把烦恼转成菩提等等种种利益。一心念咒，有求必应，临终时能亲见阿弥陀佛和观世音菩萨率众来迎，当即往生极乐世界。上面是咒语的全文。“唵。钵蹋摩。震多末尼。篅啰吽。”此为大心咒。“唵。跋喇陀。钵亶谜吽。”此为随心咒。余者为根本咒。\n", "或云：若要修此咒，可念满十万，圣如意轮菩萨现身与所心愿。凡诵此咒，不简在家出家饮酒食肉有妻子。但诵此咒必能成就，诵此咒人不须作法，不须宿日，不须持斋，不须洗浴，不须别依，但读诵皆悉成就，如经广说。\n", "最大效用：为观世音菩萨所说，持诵此咒，能佛光普照，得佛的智能，妙法，明白佛法的道理，把烦恼转成菩提，事事顺利，吉祥如意，幸福平安。\n", "经云：观自在菩萨白佛言。世尊我今有大陀罗尼明咒。所谓无障碍观自在。莲华如意宝轮王。第一希有能于一切所求之事。随心饶益皆得成就。\n", "经云：若有善男子善女人。苾刍苾刍尼。邬波索迦邬波斯迦。发心希求此生现报者。当一心受持此咒。欲受持时。不问日月星辰吉凶并别修斋戒。亦不假洗浴及以净衣。但止摄心口诵不懈。百千种事所愿皆成。更无明咒能得与此如意咒王。势力齐者。乃至日日诵一百八遍。即见观自在等。实叉所译其数亦同。乃至七日七夜相续而诵真那译云。应以后夜若平明时诵一千八遍。乃至每日后夜诵三千遍。流志译云。每常五更诵一千八十遍。又云六时时别一千八十遍相续不绝。一一字诵满三洛叉(梵语一洛叉。此云十万数)又云。若比丘比丘尼诵一百八遍若男子诵一百六遍。若女人诵一百三遍。若童男诵一百遍。若童女诵九十遍。此名课法。一切胜事皆获成就。\n", "经云：若常念诵一切诸处无有障碍，当得气力勇猛精进，舍身已后得生西方极乐国土，生生之处得宿命智。如是世尊若比丘比丘尼优婆塞优婆夷诸持咒者，此大如意摩尼转轮观世音心印读诵成就，应当受持读诵听闻，当得如是大福德聚得大善根，一切男女无不顺随，咒者恒常应当护口所作之事，终不退转得大供养，一切财宝无不皆得，一切众生愿皆满足。\n", "若于女人怀中，但读诵必成大验。念诵之时当忆圣如意轮菩萨形相永作依怙。若男若女人系念诵此咒，应以后夜亦晨朝未食之时应诵。若千若百八遍随意多少，亦勿增减。诵十万三千遍得见一切诸佛菩萨大悲本尊。此咒一切咒之中最尊最上，念诵一遍其功德甚多，何况每日诵，其功德不可思议。若满十万，亦世间出世皆悉成就，现世所须资财宝谷米果实随意成就。若欲一切人所爱念皆能成就，亦每日诵一千遍，现世肉身往入初地位皆能融通，速值遇诸佛如来，疾得三菩提。"]
      },
      {
        "id": 3,
        "level": 2,
        "title": "出处经文",
        "brief": "",
        "media": "",
        "list": [],
        "page": ["出处经文：佛說觀自在菩薩如意心陀羅尼咒經"]
      }
    ]
  },
  {
    "id": 2010,
    "level": 1,
    "title": "消灾吉祥神咒",
    "brief": "",
    "media": "",
    "page": "",
    "sections": [
      {
        "id": 1,
        "level": 2,
        "title": "咒语与发音",
        "brief": "",
        "media": "",
        "list": [],
        "page": ["nā mó sān mǎn duō。mǔ tuó nán。\n", "曩谟三 满哆。母驮喃。\n", "ē bō là dǐ。hè duō shě。\n", "阿钵啰底。贺多舍。\n", "suō láng nán。dá zhí tuō。\n", "娑曩喃。怛侄他。\n", "ǎn。qié qié。qié xì。\n", "唵。 佉佉。佉呬。\n", "qié xì。hōng hōng。\n", "佉呬。吽吽。\n", "rù wā là。rù wā là。\n", "入嚩啰。入嚩啰。\n", "bō là rù wā là。\n", "钵啰入嚩啰。\n", "bō là rù wā là。\n", "钵啰入嚩啰。\n", "dǐsè chà。dǐsè chà。\n", "底瑟姹。底瑟姹。\n", "sèzhì lǐ。sèzhì lǐ。\n", "瑟致哩。瑟致哩。\n", "suō pō zhà。suō pō zhà。\n", "娑癹吒。娑癹吒。\n", "shàn dǐ jiā。shì lǐ yì。\n", "扇底迦。室哩曳。\n", "suō pó hē。\n", "娑嚩诃"]
      },
      {
        "id": 2,
        "level": 2,
        "title": "功德与修学",
        "brief": "",
        "media": "",
        "list": [],
        "page": ["又名“大火轮金刚咒”、“炽盛光佛顶真言”。\n", "此神咒是释迦牟尼佛在净居天上说的，出自于《消灾吉祥经》。多读此咒可以消除灾难，带来吉祥。经中说“若诵此咒一百八遍，灾难即除，吉祥随至”。\n", "或云：修此陀罗尼一百八遍或一千遍。若一日二日三日乃至七日，依法修饰坛场，至心受持读诵，一切灾难皆悉消灭不能为害。若太白火星入于南斗，于国于家及分野处作障难者，于一忿怒像前，画彼设都噜形厉声念此陀罗尼加持，其灾即除移于不顺王命悖逆人身上。\n", "按佛学大辞典：消灾吉祥咒为禅林所用四陀罗尼之一，亦为密教通用之息灾法。又称消灾咒、消灾真言、消灾陀罗尼。乃消除诸种灾害，成就吉祥事之神咒。出于炽盛光大威德消灾吉祥陀罗尼经（唐代不空译）及大威德金轮佛炽盛光如来消灭一切灾难陀罗尼经（译于唐代，译者佚名）。敕修百丈清规卷一所述祈晴祈雨，皆用此咒。\n", "按丁福保佛学大辞典：此咒出于佛说炽盛光大威德消灾吉祥陀罗尼经，一卷，不空译。佛说大威德金轮佛顶炽盛光如来消除一切灾难陀罗尼经，一卷，唐代失译。二经同本异译。此中说之。经曰：“念此陀罗尼一百八遍或一千遍。若一日二日三日乃至七日。依法修饰坛场。至心受持读诵。一切灾难皆悉消灭不能为害。……此陀罗尼。一切如来同共宣说。若有苾刍苾刍尼族姓男族姓女。受持读诵此陀罗尼者。能成就八万种吉祥事。能除灭八万种不吉祥事。\n", "经云：尔时释迦牟尼佛在净居天宫，告诸宿曜游空天众九执大天，及二十八宿十二宫神一切圣众：我今说过去娑罗王如来所说，炽盛光大威德陀罗尼除灾难法。若有国王及诸大臣所居之处及诸国界，或被五星陵逼，罗孛彗孛妖星，照临所属本命宫宿及诸星位，或临帝座于国于家及分野处，陵逼之时，或退或进作诸障难者，但于清净处置立道场，念此陀罗尼一百八遍或一千遍。"]
      },
      {
        "id": 3,
        "level": 2,
        "title": "出处经文",
        "brief": "",
        "media": "",
        "list": [],
        "page": ["出处经文：佛說熾盛光大威德消災吉祥陀羅尼經"]
      }
    ]
  },
  {
    "id": 2011,
    "level": 1,
    "title": "功德宝山神咒",
    "brief": "",
    "media": "",
    "page": "",
    "sections": [
      {
        "id": 1,
        "level": 2,
        "title": "咒语与发音",
        "brief": "",
        "media": "",
        "list": [],
        "page": ["nā mó fó tuó yě。\n", "南无佛陀耶。\n", "nā mó dá mó yě，\n", "南无达摩耶。\n", "nā mó sēng qié yě。\n", "南无僧伽耶。\n", "ǎn。xī dì hù lǔ lǔ。\n", "唵。悉帝护噜噜。\n", "xī dū lǔ。zhǐ lì bō。jí lì pó。\n", "悉都噜。只利波。吉利婆。\n", "xī dá lǐ。bù lǔ lǐ。suō pó hē。\n", "悉达哩。布噜哩。娑嚩诃。"]
      },
      {
        "id": 2,
        "level": 2,
        "title": "功德与修学",
        "brief": "",
        "media": "",
        "list": [],
        "page": ["诚心读诵此咒，可以消除罪业，不堕地狱，往生极乐净土。\n", "此咒是释迦牟尼佛说的，出自《准提陀罗尼经》。佛言：此咒能灭十恶五逆一切罪障，成就一切白法功德。持此咒者，不问在家出家、饮酒食肉、有妻子，不拣净秽，但至心持诵，能使短命众生增寿无量。迦摩罗疾尚得除差，何况余病！若不消灭，无有是处。若诵满四十九日，准提菩萨令二圣者常随其人，所有善恶心之所念，皆于耳边一一具报。若有无福、无相、求官不遂、贫苦所逼者，常诵此咒，能令现世得轮王福，所求官位必得称遂（禅宗《传灯录》中引古人云：俱胝只念三行咒，便得名超一切人是也）。若求智慧得大智慧，求男女者便得男女。凡有所求，无不称遂，似如意珠，一切随心。\n", "或云：修满一万遍，即于梦中见佛菩萨，即吐黑物。其人若罪尤重，诵二万遍，即梦见诸天室寺舍，或登高山或见上树，或于大池中澡浴，或见腾空，或见与诸天女娱乐，或见说法，或见拔发剃发，或食酪饭饮白甘露，或度大海江河，或升狮子座或见菩提树，或乘船或见沙门，或见居士以白衣黄衣覆头，或见日月，或见童男童女，或上有乳果树，或见黑丈夫口中吐火焰，共彼斗得胜，或见恶马水牛，欲来抵触，持诵者或打或叱怖走而去，或食乳粥酪饭，或见苏摩那花，或见国王。若不见如是境界者，当知此人\n", "前世造五无间罪，应更诵满七十万遍，即见如上境界，应知罪灭，即成先行。然后依法画本像，或三时或四时或六时，依法供养求世间出世间悉地，乃至无上菩提皆悉获得。\n", "若只诵咒心“唵。折戾主戾。准提娑婆诃。”亦可，准提菩萨同样感应；若时间和地点不便，或卧或坐或立或行，均可诚心念诵，出声默念均可。\n", "经云：若有修真言之行出家在家菩萨，诵持此陀罗尼，满九十万遍，无量劫造十恶四重五无间罪，悉皆消灭，所生之处常遇诸佛菩萨，丰饶财宝常得出家。若是在家菩萨，修持戒行坚固不退，诵此陀罗尼常生天趣，或于人间常作国王，不堕恶趣。亲近圣贤，诸天爱敬拥护加持，若营世务无诸灾横，仪容端正言音威肃，心无忧恼。若出家菩萨具诸禁戒，三时念诵依教修行，仙现生所求出世间悉地定慧现前，证地波罗蜜，圆满疾证无上正等菩提。"]
      },
      {
        "id": 3,
        "level": 2,
        "title": "出处经文",
        "brief": "",
        "media": "",
        "list": [],
        "page": ["出处经文：大藏经”《诸宗部》中《密咒圆因往生集》"]
      }
    ]
  },
  {
    "id": 2012,
    "level": 1,
    "title": "圣无量寿决定光明王陀罗尼",
    "brief": "",
    "media": "",
    "page": "",
    "sections": [
      {
        "id": 1,
        "level": 2,
        "title": "咒语与发音",
        "brief": "",
        "media": "",
        "list": [],
        "page": ["ǎn。nà mó bā gé wǎ dì。\n", "唵。捺摩巴葛瓦帝。\n", "ē bā là mì tà。\n", "阿巴啰密沓。\n", "ēyōu lǐ ā nà。\n", "阿优哩阿纳。\n", "sū bì nǐ。shí zhí tà。\n", "苏必你。实执沓。\n", "dié zuǒ là zǎi yě。\n", "牒左啰宰也。\n", "dá tǎ gě dá yě。\n", "怛塔哿达也。\n", "ē là hē dì。\n", "阿啰诃帝。\n", "sān yào sān bú dá yě。\n", "三药三不达也。\n", "dá nǐ yě tǎ。\n", "怛你也塔。\n", "ǎn。sà lǐ bā。\n", "唵。萨哩巴。\n", "sāng sī gé lǐ。bā lǐ shù tà。\n", "桑斯葛哩。叭哩述沓。\n", "dá là mǎ dì。gě gě nà。\n", "达啰马帝。哿哿捺。\n", "sāng mǎ wù gě dì。\n", "桑马兀哿帝。\n", "suō bā wǎ。bǐ shù dì。\n", "莎巴瓦。比述帝。\n", "mǎ hē nà yě。\n", "马喝捺也。\n", "bā lǐ wǎ lǐ suō hē。\n", "叭哩瓦哩娑喝。"]
      },
      {
        "id": 2,
        "level": 2,
        "title": "功德与修学",
        "brief": "",
        "media": "",
        "list": [],
        "page": ["1.若自书写、若教他人书是经竟，或于自舍宅、或于高楼、或安精舍殿堂之中受持、读诵、遵奉、礼拜，种种妙华烧香、粖香、涂香、华鬘等，供养《无量寿决定光明王如来陀罗尼经》，如是短寿之人若能志心书写、受持，读诵、供养、礼拜，如是之人复增寿命，满于百岁。\n", "2.若有众生闻是无量寿决定光明王如来名号，若能志心称念一百八遍，如此短命众生复增寿命，或但闻其名号，志心信受遵崇之者，是人亦得增益寿命。\n", "3.若有人躬自书写、或教他人书是陀罗尼，安置高楼之上、或殿堂内清净之处，如法严饰，种种供养，短命之人复得长寿满足百岁。如是之人于后此处命终，便得往生于彼无量寿决定光明王如来佛剎无量功德藏世界之中。\n", "4.若自书、若教人书，如是之人于后不堕地狱，不堕饿鬼，不堕畜生，不堕阎罗王界业道冥官，永不于是诸恶道中受其恶报。由是书写功德力故，于后一切生处，生生世世得宿命智。\n", "5.若自书、若教人书，如是之人当来永不受其女人之身。\n", "6.若自书、若教人书，如是之人若有五无间地狱之业，由是功德力故，其业皆悉消除。\n", "7.若自书、若教人书，如是之人则同书写八万四千法藏，所获功德而无有异。若自书、若教人书，如是之人便同修建八万四千宝塔，所获功德而无有异。\n", "8.若自书、若教人书，如是之人不堕魔王及魔眷属，不堕药叉、罗剎道中，不堕非横死亡，永不受是诸恶果报。\n", "9.若自书、若教人书，如是之人临命终时，有九十九俱胝佛，面现其前，来迎是人，往生于彼佛国土中。\n", "10.若自书、若教人书，如是之人常得东方彦达嚩主持国天王、南方矩伴拿主增长天王、西方大龙主广目天王、北方大药叉主多闻天王，密隐其身，随逐卫护。\n", "11.若复有人为于此经，能以少分财宝布施之者，是人便同以三千大千世界满中金、银、琉璃、砗磲、玛瑙、珊瑚、琥珀，如是七宝尽持布施。\n", "12.若复有人书写、供养、受持、读诵此陀罗尼经，所获福德亦复不能度量、知其限数。\n", "13.若复有人供养此经典者，便同供养一切真实法藏。若复有人能持上妙七宝，供养毗婆尸、试弃、毘舍浮、俱留孙、揭诺揭牟尼、迦设波、释迦牟尼如来．应．正等觉，所获福德不能度量、知其数量。\n", "14.若复有人供养此陀罗尼经，所获福德亦复不能度量、知其限量。又如四大海水充满其中，不能得知一一滴数。书写是陀罗尼经，处所地位则是成就诸佛真身舍利宝塔，应尊重、礼拜。\n", "15.若有众生耳闻此陀罗尼者，此之众生永不受飞鸟、四足、多足异类之身，当来速得成就不退转无上正等菩提。\n", "16.若复有人，积聚金、银、琉璃、砗磲、玛瑙、珊瑚、琥珀，如是七宝如妙高山王，尽能舍施，所获福德不可度量、知其数量。\n", "17.若复有人为此陀罗尼经，而能布施之者，所得福德亦复不能度量、知其限数。\n", "18.若复有人书写此陀罗尼经，礼拜、供养者，如是之人则为礼拜、供养十方诸佛剎土一切如来，而无有异。"]
      },
      {
        "id": 3,
        "level": 2,
        "title": "出处经文",
        "brief": "",
        "media": "",
        "list": [],
        "page": ["出处经文：佛說大乘聖無量壽決定光明王如來陀羅尼經"]
      }
    ]
  },
  {
    "id": 2013,
    "level": 1,
    "title": "观音灵感真言（梦授咒）",
    "brief": "",
    "media": "",
    "page": "",
    "sections": [
      {
        "id": 1,
        "level": 2,
        "title": "咒语与发音",
        "brief": "",
        "media": "",
        "list": [],
        "page": ["ǎn má ní bā mī hōng。\n", "唵嘛呢叭咪吽。\n", "má gé ní yá nà。\n", "麻曷倪牙纳。\n", "jī dū tè bā dá。\n", "积都特巴达。\n", "jī tè xiē nà。wēi dá lǐ gé。\n", "积特些纳。微达哩葛。\n", "sà ér wò ér tǎ。\n", "萨而斡而塔。\n", "bǔ lǐ xī tǎ gé。\n", "卜哩悉塔葛。\n", "nà bǔ là nà。nà bǔ lǐ。\n", "纳补啰纳。纳卜哩。\n", "diū tè bān nà。nuò má lú jí。\n", "丢忒班纳。喏麻嚧吉。\n", "shuō là yē suō hē。\n", "说啰耶娑诃。\n", "ǎn má ní bā mī hōng。\n", "唵嘛呢叭咪吽。\n", "má gé ní yá nà。\n", "麻曷倪牙纳。\n", "jī dū tè bā dá。\n", "积都特巴达。\n", "jī tè xiē nà。wēi dá lǐ gé。\n", "积特些纳。微达哩葛。\n", "sà ér wò ér tǎ。\n", "萨而斡而塔。\n", "bǔ lǐ xī tǎ\n", "卜哩悉塔葛。\n", "gé。nà bǔ là nà。nà bǔ lǐ。\n", "纳补啰纳。纳卜哩。\n", "diū tè bān nà。nuò má lú jí。\n", "丢忒班纳。喏麻嚧吉。\n", "shuō là yē suō hē。\n", "说啰耶娑诃。"]
      },
      {
        "id": 2,
        "level": 2,
        "title": "功德与修学",
        "brief": "",
        "media": "",
        "list": [],
        "page": ["观音菩萨的灵感真言是观世音菩萨的咒语。诚心读诵此咒，可以驱妖辟邪，可解除灾难，念的遍数越多越好。\n", "此真言最大效用：佛光普照，事事顺利，吉祥如意，幸福平安。\n", "观音菩萨，誓愿宏深，随感赴应，寻声救苦，观音菩萨的咒很多，都是随缘而说，只要持之以恒，虔诚所至，必生感应。\n", "此真言最大效用：佛光普照，事事顺利，吉祥如意，幸福平安。观音菩萨，誓愿宏深，随感赴应，寻声救苦，观音菩萨的咒很多，都是随缘而说，只要持之以恒，虔诚所至，必生感应。\n", "此灵感真言中的“唵嘛呢叭咪吽”，即是为所有佛门弟子所推崇的六字大明咒，又称观音六字真言、观音心咒等。持诵此咒，利益颇多。"]
      },
      {
        "id": 3,
        "level": 2,
        "title": "出处经文",
        "brief": "",
        "media": "",
        "list": [],
        "page": ["出处经文：代考"]
      }
    ]
  },
  {
    "id": 2014,
    "level": 1,
    "title": "七佛灭罪真言",
    "brief": "",
    "media": "",
    "page": "",
    "sections": [
      {
        "id": 1,
        "level": 2,
        "title": "咒语与发音",
        "brief": "",
        "media": "",
        "list": [],
        "page": ["lí pó lí pó dì。\n", "离婆离婆帝。\n", "qiú hē qiú hē dì。\n", "求诃求诃帝。\n", "tuó luó ní dì。\n", "陀罗尼帝。\n", "ní hē là dì。pílí nǐ dì。\n", "尼诃啰帝。毗黎你帝。\n", "mó hē qié dì。\n", "摩诃伽帝。\n", "zhēn líng qián dì。\n", "真陵乾帝。\n", "suō pó hē。\n", "莎婆诃。"]
      },
      {
        "id": 2,
        "level": 2,
        "title": "功德与修学",
        "brief": "",
        "media": "",
        "list": [],
        "page": ["此咒是释迦牟尼佛所说，也是过去七佛共说。诚心诵念此咒，可消除重罪。\n", "此真言最大效用：消灭罪障，平安吉祥，事事顺利，造福后世。\n", "此咒出自《大方等陀罗尼经》，世尊因文殊师利法王子的请求，而说过去七佛曾诵过的咒。一个人若造了四重五逆罪，不仅后世受极大苦报，现世也不得平安，为了消灭罪障，最宜持诵七佛灭罪真言。\n", "经云：善男子若有比丘毁四重禁，至心忆念此陀罗尼经，诵一千四百遍，诵一千四百遍已乃一忏悔。请一比丘为作证人，自陈其罪向形像前，如是次第经八十七日勤忏悔已，是诸戒根若不还生终无是处。彼人能于八十七日勤忏悔已，若不坚固阿耨多罗三藐三菩提心亦无是处。"]
      },
      {
        "id": 3,
        "level": 2,
        "title": "出处经文",
        "brief": "",
        "media": "",
        "list": [],
        "page": ["出处经文：拔一切業障根本得生淨土陀羅尼"]
      }
    ]
  },
  {
    "id": 2015,
    "level": 1,
    "title": "大吉祥天女咒（善天女咒）",
    "brief": "",
    "media": "",
    "page": "",
    "sections": [
      {
        "id": 1,
        "level": 2,
        "title": "咒语与发音",
        "brief": "",
        "media": "",
        "list": [],
        "page": ["nā mó fó tuó。\n", "南无佛陀。\n", "nā mó dá mó，nā mó sēng qié。\n", "南无达摩。南无僧伽。\n", "nā mó shì lì。\n", "南无室利。\n", "mó hē tí bí yě。\n", "摩诃提鼻耶。\n", "dá nǐ yě tuō。\n", "怛你也他。\n", "bō lì fù lóu nuó。\n", "波利富楼那。\n", "zhē lì sān màn tuó。\n", "遮利三曼陀。\n", "dá shě ní。\n", "达舍尼。\n", "mó hē pí hē luó qié dì。\n", "摩诃毗诃罗伽帝。\n", "sān màn tuó。\n", "三曼陀。\n", "pí ní qié dì。\n", "毗尼伽帝。\n", "mó hē jiā lì yě。\n", "摩诃迦利野。\n", "bō nǐ。bō là。bō nǐ。\n", "波祢。波啰。波祢。\n", "sà lì wā lì tuō。\n", "萨利嚩栗他。\n", "sān màn tuó。xiū bō lí dì。\n", "三曼陀。修钵犂帝。\n", "fù lì nuó。ē lì nuó。\n", "富隶那。阿利那。\n", "dá mó dì。\n", "达摩帝。\n", "mó hē pí gǔ bì dì。\n", "摩诃毗鼓毕帝。\n", "mó hē mí lè dì。\n", "摩诃弥勒帝。\n", "lóu bǒ sēng qí dì。\n", "娄簸僧祗帝。\n", "xī dì xǐ。sēng qí xī dì。\n", "醯帝簁。僧祗醯帝。\n", "sān màn tuó。\n", "三曼陀。\n", "ē tuō ē nóu。pó luó ní。\n", "阿他阿耨。婆罗尼。"]
      },
      {
        "id": 2,
        "level": 2,
        "title": "功德与修学",
        "brief": "",
        "media": "",
        "list": [],
        "page": ["念诵此咒语，可以使修行者克服经济上的困难，并能早成正果。\n", "此咒的功德，使念佛忏悔，发愿回向的人，不会分散道心，早日修成，金光明三昧，破“烦恼障”、“业障”和“报障”速登菩提。\n", "《佛说大吉祥天女十二名号经》云：如是我闻。一时薄伽梵。在安乐世界。尔时观自在菩萨。来诣佛所。头面礼佛足。退坐一面。尔时大吉祥天女菩萨摩诃萨。亦往佛所稽首佛足。退坐一面。尔时世尊。为欲利益薄福贫穷诸有情故。见吉祥天女。告观自在菩萨言。若有苾刍苾刍尼近事男近事女。及彼一切有情之类。知此大吉祥天女十二名号。受持读诵修习供养为他宣说。能除一切贫穷业障。获得丰饶财宝富贵。……佛言。汝当善听。今为汝说所谓“吉庆”、“吉祥”、“莲华”、“严饰”、“具财”、“白色”、“大名称”、“大光曜”、“施食者”、“施饮者”、“宝光”、“大吉”是十二名号。汝当受持。……此大吉祥陀罗尼及十二名号。能除贫穷一切不祥。所有愿求。皆得圆满。若能昼夜三时读诵此经。每时三遍。或常受持不间。作饶益心。随力虔诚供养大吉祥天女菩萨。速获一切财宝丰乐吉祥。"]
      },
      {
        "id": 3,
        "level": 2,
        "title": "出处经文",
        "brief": "",
        "media": "",
        "list": [],
        "page": ["出处经文：金光明最勝王經大吉祥天女增長財物品第十七"]
      }
    ]
  },
  {
    "id": 2016,
    "level": 1,
    "title": "绿度母心咒",
    "brief": "",
    "media": "green.mp3",
    "page": "",
    "sections": [
      {
        "id": 1,
        "level": 2,
        "title": "咒语与发音",
        "brief": "",
        "media": "green.mp3",
        "list": [],
        "page": ["ong, da lie, du da lie,\n", "嗡 达咧 嘟达咧\n", "du lie, suo ha\n", "嘟咧 娑哈\n\n", "罗马拼音：oṃ tāre tuttāre ture svāhā\n", "唐代汉译：瓮 多囇 咄多囇 咄囇 莎诃\n", "《咒五首》〔观自在菩萨随心咒〕玄奘大师译文，省略全咒前段敬礼咒句。元、明两藏皆作“瓮 多囇 咄多囇 咄囇 莎诃”。\n", "唐代汉译：唵 多利 咄多唎 咄唎 莎嚩诃\n", "《大方广曼殊室利经《观自在多罗菩萨仪轨经》：授记品》不空大师译文，省略全咒前段敬礼咒句\n", "宋代汉译：唵 多哩 咄多哩 咄哩 娑嚩贺\n", "《佛说一切佛摄相应大教王经圣观自在菩萨念诵仪轨》法贤大师译文\n", "另外，在《观自在菩萨随心咒经》（唐代智通大师译）的“观自在菩萨随心咒”作：“唵 哆唎 哆利 都多唎 都都多唎 咄唎 莎诃”。藏传也有其他字数咒句的心咒，但汉传、藏传都以“十字心咒”为主要咒语。"]
      },
      {
        "id": 2,
        "level": 2,
        "title": "功德",
        "brief": "",
        "media": "green.mp3",
        "list": [],
        "page": ["绿度母菩萨，我国古代称「多罗菩萨」、「多罗观音」，共有二十一尊，皆为观世音菩萨之化身。绿度母即二十一尊度母之一，此尊现少女相，全身绿色，一面二臂，现慈悲相。念诵此尊真言，能断生死轮回，消除一切魔障、业障、病苦等，并能消灾、增福、延寿、广开智慧，凡有所求，无不如愿成就，且命终往生极乐世界。\n\n", "《大方广曼殊室利经（观自在多罗菩萨仪轨经）：授记品》：“多罗大悲者。一切之慈母。天人及药叉。无一非子者。若于三时中。寂静心无染。一心常念诵。速疾满六度。……若人妙修行。胜愿悉成就。十方与寿命。无不获如意。若有诸众生。现求人天果。受持是妙法。随说而修习。无量俱胝劫。受上妙快乐。”\n", "《观自在菩萨怛嚩多唎随心陀罗尼经》：“成就聪明。福德吉祥。辩才具足。世乐具足。多财富贵。贤瓶如意。疗一切病痛。鬼魅悉能除遣。灾疫消灭。能成一切善事。能灭一切罪障。”\n", "此「达咧」法，是观世音菩萨圣众誓愿力故。假令身上五逆七遮等罪，但能依法受持行用，一切罪障悉皆消灭，所作遂心并得成就。（以上资料参考《观自在菩萨怛嚩多唎随心陀罗尼经》。《大正藏》第二十册页463中─470中。及《大正藏》第二十册页143下、479中。"]
      },
      {
        "id": 3,
        "level": 2,
        "title": "多罗菩萨",
        "brief": "",
        "media": "green.mp3",
        "list": [],
        "page": ["多罗菩萨（梵语IAST：Tārā；多罗，意为“眼”、“妙目睛”、“瞳子”、“极度”、“救度”；藏语：སྒྲོལ་མ།；Drolma；卓玛，意为“救度”），又译为多罗母、多罗佛母、度母、救度佛母。佛教认为多罗菩萨是阿弥陀佛、观世音菩萨化身的女性菩萨，因此，有时佛教经论又作多罗观自在菩萨、多罗观音。\n", "多罗菩萨，或译作“度母”、“救度佛母”，是所有“度母”化身的主尊，总摄所有“度母”化身的功德。可以不用加“绿”字，但因为“度母”一面二臂、身绿色，所以一般人习惯称作“绿度母”。\n", "在诸佛的身、口、意、功德、事业当中，多罗菩萨代表诸佛的事业，但实际也还是包括了诸佛的身、口、意、功德。多罗菩萨也是诸佛慈心的体现 【4】。而且多罗菩萨的本质就是般若波罗蜜多菩萨（般若佛母），即指多罗菩萨的本质就是般若智慧之意。\n", "多罗菩萨也有许多不同的名称，像是“三世诸佛之母”、“一切众生之母”、“度诸穷苦中之母”等等。密号则是“悲生金刚（由大悲观世音菩萨所生之意）”、“行愿金刚”。\n", "多罗菩萨一面二臂、身绿色，严饰璎珞著天衣，现慈悲相，左手拈优钵罗花（乌巴拉花），右手结施与愿印，象征施于一切众生无畏、慈悲满愿，双脚屈左展右，右足踏在莲花上表示随时准备起身救度苦难众生，犹如慈爱的母亲，拯救独子一般的每位众生。\n", "佛教经论中说，多罗菩萨法门具足一切息增怀诛的功德，能够消除一切众生的烦恼、痛苦，满足一切众生愿求，增长现世富贵、长寿、平安、吉祥，消除病苦、魔障等等，帮助众生解脱生死苦海，临终往生极乐世界，获得究竟安乐，救度众生非常迅速，摧灭魔业极为勇猛。\n", "多罗菩萨为了不同根器的众生，又化现了二十一多罗菩萨（二十一度母）、一百八多罗菩萨（一百八度母）、五百多罗菩萨（五百度母）等等，包括了非常有名的“白多罗菩萨（白度母）”、“红多罗菩萨（红度母、咕罗菩萨、咕噜咕咧菩萨、作明佛母）”、“黄多罗菩萨（黄度母、持世菩萨、持世母、财续母）”等等，其中像是“常瞿利菩萨（穰麌梨童女、消伏毒害母、毒消母）”、“叶衣菩萨（山间叶衣母）”、“孔雀明王（大孔雀母）”、“辩才天女（妙音天女、具海天女）”、“摩利支天菩萨（具光母、光明母）”、“一髻罗刹王菩萨（一髻母）”等等，全都是度母的化现，这在汉文、藏文的经典、仪轨经（续典）当中都有记载。佛教也认为，所有女性的圣者都是多罗菩萨的化现。\n\n", "词源：\n\n", "多罗菩萨是汉语传统译词，是在唐、宋时代，由梵语直接音译成汉语，由于梵语“Tārā”含有多种意思，在翻译上符合汉传佛教“五种不翻”之一的规则，所以直接音译“多罗（菩萨）”，而没有采用意译，包括玄奘大师、不空大师、法贤大师等都是翻成“多罗菩萨”。\n", "现在日本、台湾、韩国、越南、蒙古佛教界仍延用此译词；但华语圈因受藏传佛教的佛典藏文影响，也有不采用此译词，而采用“度母”或“救度佛母”。藏传佛教现代翻译汉语时，也开始了采用“多罗（菩萨）”译词的潮流，例如2014年年底在印度举办的噶举祈愿法会在翻译《知一全解》时，也选译了“多罗”、“白多罗”来代替“度母”、“白度母”的译词，恢复了玄奘大师、不空大师、法贤大师等传统译词。藏文经论沿用汉传佛教译词的利益，就是让人对汉、藏佛教同是印度传来的佛教，升起信心、不起分别。\n", "有人以为汉译的多罗菩萨一词当中，用“菩萨”位格来作称谓，是汉传独有情况；其实在《藏文大藏经》中，也有用“菩萨”位格来作“度母”称谓的例子。\n\n", "历史：\n", "多罗菩萨的信仰在古印度时代就非常的流行，包括从那烂陀大学遗迹所出土的佛菩萨像中，有很多就是多罗菩萨像，现在的菩提伽耶大觉塔上，还是保留雕刻的多罗菩萨像。【1】【2】在汉传佛教中，多罗菩萨被认为观世音菩萨的其中一尊，是从观世音菩萨目光所化现的女性菩萨，而称作“多罗观自在菩萨”、“多罗观音”，或称作“多罗菩萨”。在藏传佛教中则认为是观世音菩萨悲泪所化现的女性菩萨，而称作“多罗母”、“多罗佛母”、“度母”、“救度佛母”。在藏传佛教所有教派，都对于多罗菩萨极为崇信，不管是阿底峡尊者的噶当派，或是其他教派都是相同。"]
      },
      {
        "id": 4,
        "level": 2,
        "title": "21度母赞",
        "brief": "",
        "media": "green.mp3",
        "list": [],
        "page": ["在佛教藏经中的《圣救度佛母二十一种礼赞经》中详细介绍度母的功德事业、诵经利益，并说明因应众生的种种需求化现二十一多罗菩萨(度母)，共分：\n\n", "救度速勇母\n", "百秋朗月母\n", "紫磨金色母\n", "如来顶髻母\n", "怛啰哞字母\n", "释梵火天母\n", "特啰胝发母\n", "都哩大紧母\n", "三宝严印母\n", "威德欢悦母\n", "守护众地母\n", "顶冠月相母\n", "如尽劫火母\n", "手按大地母\n", "安稳柔善母\n", "普遍极喜母\n", "都哩巴帝母\n", "萨啰天海母\n", "诸天集会母\n", "日月广圆母\n", "具三真实母\n", "此二十一多罗菩萨（度母），若依照在经典记载的功德誓愿，详加作职能分类，可分作“解脱八难护祐母”、“吉祥圆满灿耀母”、“善趣道路导引母”、“三恶道门断除母”四个类别，能够消除一切灾难，满足一切愿求、增长一切功德、断除一切业障，对于一切众生的需求无微不至、面面俱到，可说是将大乘菩萨道利益众生的大悲事业推展到了巅峰，彰显观世音菩萨悲德之余，亦是大乘佛教济世精神运用于经典形象中的实体呈现。\n\n", "二十一度母赞\n", "索达吉堪布 译\n\n", "一切天人与非天 悉皆顶戴其足莲\n", "救脱所有诸穷困 度母佛母我顶礼\n\n", "嗡！顶礼至尊圣度母\n", "顶礼奋迅救度母 目如刹那闪电光\n", "三域怙主莲花面 花蕊绽放从中现\n", "顶礼月色白度母 秋百满月聚集脸\n", "成千群星同汇聚 尽放威光极灿然\n", "顶礼紫磨金色母 莲花庄严其妙手\n", "布施精进苦行静 安忍禅定行境性\n", "顶礼如来顶髻母 奉持无边尊胜行\n", "获得无余波罗蜜 一切佛子近依止\n", "顶礼吽音叱咤母 声遍欲色虚空界\n", "其足压伏七世间 皆能勾招尽无余\n", "顶礼帝梵恭奉母 火神风神自在供\n", "鬼王起尸及寻香 夜叉众会皆赞叹\n\n", "顶礼胜伏他方母 札达啪达尽毁敌惑轮\n", "右屈左伸足压伏 盛燃熊熊烈火焰\n", "顶礼大怖救度母 摧毁一切凶猛魔\n", "莲花容颜现颦眉 无余斩尽诸仇怨\n", "顶礼三宝严印母 手指当胸露威严\n", "庄严无余诸方轮 自之光芒普萦绕\n", "顶礼欢悦威德母 顶饰光鬘诚斑斓\n", "喜笑大笑圣咒音 怀柔群魔与世间\n", "顶礼解厄圣度母 能召一切护地神\n", "颦眉竖动发吽声 消除所有诸贫穷\n", "顶礼月相冠冕母 一切饰品极璀璨\n", "无量光佛髻中现 恒常光芒最耀眼\n\n", "顶礼烈焰圣度母 如末劫火住光鬘\n", "右伸左屈喜姿态 击毁一切诸敌军\n", "顶礼颦眉圣度母 手掌压地足踩踏\n", "面露怒容发吽声 击破七重一切处\n", "顶礼安乐柔善母 寂灭涅槃行境性\n", "真实咒语嗡索哈 摧毁一切大罪恶\n", "顶礼明觉吽度母 众会围绕极欢喜\n", "怨敌之身悉击碎 十字庄严明咒吽\n", "顶礼震撼三界母 足踏吽相为种子\n", "须弥布雪曼达拉 三世间界皆摇动\n", "顶礼灭毒圣度母 手持天海相皎月\n", "诵二达绕啪达字声 无余灭除一切毒\n\n", "顶礼天王所敬母 天人非人咸依止\n", "披甲欢喜之威德 遣除争斗与恶梦\n", "顶礼消疫圣度母 日月双眸光鲜明\n", "诵二哈绕德达绕 消除剧猛瘟疫病\n", "顶礼具光胜度母 安立一切三真如\n", "正具寂灭威神力 摧魔起尸夜叉众\n\n", "以根本咒礼赞二十一度母终\n\n", "至尊度母您垂念 祈求救脱诸苦难\n\n", "嗡达热德达热德热娑哈"]
      },
      {
        "id": 5,
        "level": 2,
        "title": "48字全咒",
        "brief": "",
        "media": "green.mp3",
        "list": [],
        "page": ["多罗菩萨（度母）的全咒就是四十八字（音节）的“多罗菩萨陀罗尼”，玄奘大师、不空大师等都曾经从梵文翻译过这个全咒。全咒的内容，前面是敬礼观自在菩萨的咒句，后面是多罗菩萨（度母）十字心咒的咒句，而称作“观自在菩萨随心咒”、“观自在菩萨随心陀罗尼”、“多罗菩萨陀罗尼”。\n\n", "《咒五首》玄奘大师翻译的全咒译文：\n", "“南慕曷喇怛那怛逻夜耶 纳莫阿唎耶缚卢枳低湿筏啰耶 步地萨埵耶 莫诃萨埵耶 莫诃迦嚧匿迦耶 怛侄他 瓮多囇咄多囇咄囇莎诃”\n", "《咒五首》〔观自在菩萨随心咒〕玄奘大师译文，全咒后面的心咒，元、明两藏皆作“瓮 多囇 咄多囇 咄囇 莎诃”\n\n", "《大方广曼殊室利经（观自在多罗菩萨仪轨经）：授记品》不空大师翻译的全咒译文：\n", "“娜慕啰怛娜（二合）怛啰（二合）夜耶 娜莫阿利耶嚩鲁吉帝湿嚩（二合）啰耶 冒地萨埵耶 摩诃萨埵耶 摩诃迦路尼迦耶 怛侄他 唵多唎咄多唎咄唎莎嚩（二合）诃”\n\n", "全咒字面意思为：“南无三宝，南无观自在菩萨摩诃萨具大悲心者，即说咒曰：瓮 多囇 咄多囇 咄囇 莎诃。”"]
      },
      {
        "id": 6,
        "level": 2,
        "title": "图案",
        "brief": "",
        "media": "green.mp3",
        "list": [],
        "page": "",
        "image": "Green"
      }
    ]
  },
  {
    "id": 2017,
    "level": 1,
    "title": "十小咒合集",
    "brief": "",
    "media": "tenMantra.mp3",
    "page": "",
    "sections": [
      {
        "id": 1,
        "level": 2,
        "title": "十小咒列表",
        "brief": "",
        "media": "tenMantra.mp3",
        "list": [],
        "page": "",
        "urls": [
          {
            "id": 1,
            "level": 2,
            "targetID": 2009,
            "title": "如意宝轮王陀罗尼",
            "brief": "十小咒"
          },
          {
            "id": 2,
            "level": 2,
            "targetID": 2010,
            "title": "消灾吉祥神咒",
            "brief": "十小咒"
          },
          {
            "id": 2,
            "level": 2,
            "targetID": 2011,
            "title": "功德宝山神咒",
            "brief": "十小咒"
          },
          {
            "id": 2,
            "level": 2,
            "targetID": 2005,
            "title": "准提咒",
            "brief": "十小咒"
          },
          {
            "id": 2,
            "level": 2,
            "targetID": 2012,
            "title": "圣无量寿决定光明王陀罗尼",
            "brief": "十小咒"
          },
          {
            "id": 2,
            "level": 2,
            "targetID": 2006,
            "title": "药师灌顶真言",
            "brief": "收录药师佛心全咒"
          },
          {
            "id": 2,
            "level": 2,
            "targetID": 2013,
            "title": "观音灵感真言",
            "brief": "十小咒"
          },
          {
            "id": 2,
            "level": 2,
            "targetID": 2014,
            "title": "七佛灭罪真言",
            "brief": "十小咒"
          },
          {
            "id": 2,
            "level": 2,
            "targetID": 2004,
            "title": "往生净土神咒",
            "brief": "十小咒"
          },
          {
            "id": 2,
            "level": 2,
            "targetID": 2015,
            "title": "大吉祥天女咒",
            "brief": "十小咒（善天女咒）"
          }
        ]
      },
      {
        "id": 2,
        "level": 2,
        "title": "简介",
        "brief": "",
        "media": "tenMantra.mp3",
        "list": [],
        "page": ["佛教的十小咒主要由释迦摩尼佛、观世音菩萨、药师佛等佛菩萨所说。佛教中十小咒分为：“如意宝轮王陀罗尼、消灾吉祥神咒、功德宝山神咒、准提神咒 、圣无量寿决定光明王陀罗尼、药师灌顶真言 、观音灵感真言、七佛灭罪真言 、往生咒、大吉祥天女咒 ”。咒语凝聚了十方三世众佛菩萨的很多功德能量，念诵十小咒可以修到很大的功德利益。"]
      }
    ]
  },
  {
    "id": 2018,
    "level": 1,
    "title": "地藏菩萨心咒",
    "brief": "",
    "media": "",
    "page": "",
    "sections": [
      {
        "id": 1,
        "level": 2,
        "title": "地藏王菩萨心咒",
        "brief": "",
        "media": "dizang_heart.mp3",
        "list": [],
        "page": ["地藏王菩萨心咒\n\n", "汉译：嗡，呵呵呵，微斯摩耶，司哇哈！\n", "拼音：weng ha ha ha weng shan mo di suo ha", "梵文：Om hahaha vismaye svāhā!\n"]
      },
      {
        "id": 2,
        "level": 2,
        "title": "皈依地藏菩萨咒",
        "brief": "",
        "media": "dizang_mantra.mp3",
        "list": [],
        "page": ["皈依地藏菩萨咒\n\n", "汉译：那摩 啊利冶 克施地 嘎诃琶冶！\n", "梵文：Nama ārya kşitigarbhāya !\n\n\n", "该咒目前没有找到相对应唱诵，若能提供，感恩。"]
      },
      {
        "id": 3,
        "level": 2,
        "title": "地藏菩萨灭定业真言",
        "brief": "",
        "media": "dizang_zhenyan.mp3",
        "list": [],
        "page": ["地藏菩萨灭定业真言\n\n", "古译：唵，钵啰末邻陀宁，娑婆诃。\n", "拼音：ōng，bō là mò lín tuó níng，suō pó hē。\n\n", "藏传：嗡 琴西惹扎轰 嗡 啪拉玛尼 达扎 吽啪梭哈。\n", "拼音：ong qing xi re zha hong ong pa la ma ni da zha hong pa suo ha。\n\n", "今译：嗡，颇啰（二合）末呵（呵，只呵气）德内，司哇哈！\n\n", "梵文：Om pramardane svāhā!\n\n", "发音注解：\n", "唵：读“ōng”，汉地部分地区读“ǎn（俺）”，汉字没有此音，一般都用近似音“wēng（嗡）”来注音。\n", "啰：读音（là辣），与喇通假，古读（là辣）。也有的地区读本音（luō）。\n", "宁，有本作“[宁+页]”，发音“nǐng（拧）”。[宁+页]：一般的字词（辞）典中无此字。《康熙字典》、《中华大字典》反切主音是：乃挺切，音宁，上声。新出版的《汉语大字典》也注音为“nǐng（拧）”\n", "娑婆诃，有本亦作“梭哈”，译音不同故，两者皆可。"]
      },
      {
        "id": 4,
        "level": 2,
        "title": "持咒功德",
        "brief": "",
        "media": "",
        "list": [],
        "page": ["由于地藏菩萨悲愿弘深，所以持诵地藏菩萨咒语，其功德不可思议。《十轮经》卷一说：“诸大菩萨所，于万劫中，至心皈依，称名念诵，礼拜供养求诸所愿。不如有人于一食顷，至心皈依，称名念诵，礼拜供养地藏菩萨，求诸所愿，悉得满足……如如意宝，亦如伏藏”。经上又说：若至诚皈依文殊、弥勒等诸大菩萨，称其名号，礼拜供养，求己所愿，如求健康，求财富，求断烦恼等。于一百劫中，求诸大菩萨，还不如有人，于一顿饭间，至心皈依地藏菩萨，称名念诵菩萨名号，虔诚敬礼地藏菩萨的功德大，若有所求，皆得圆满达到愿望。释迦佛也曾说赞叹地藏菩萨的功德：“如闻是菩萨名字，或赞叹，或瞻礼，或称名或供养，乃至彩画刻镂塑漆形像，是人当得百返生于三十三天，永不堕恶道”（见《本愿经》上）。超越三十劫罪，生天不堕恶道，不受女身，受身尊贵端严，鬼神护卫。若人“临命终时，闻地藏菩萨名一声，历耳根者，是诸众生永不历三恶道苦”（见《本愿经》）。\n\n", "地藏菩萨为什么能具有不可思议功德？《占察经》说：“地藏菩萨发心以来，过无量无边不可思议阿僧祇劫，久已能度萨婆若海，功德满足。但依本愿自在力故，权巧现化影应十方。”萨婆若，即一切智，佛的智慧。萨婆若海，形容佛的大觉悟、大智慧，如海洋一样的深广。此说地藏菩萨于无量无边劫长久修行，早已达到了佛的智慧海，功德圆满具足，早应成佛了。但菩萨发愿要度尽一切众生，故隐其真实功德，以本愿力，自在神通，到处现身说法，普度众生。《楞伽经》也说：“有大悲菩萨，永不成佛。”是说菩萨以大悲愿力，发愿救度一切众生，虽然功德智慧与佛齐等，而不现佛身，始终现菩萨身，于十方世界，修行度脱众生。"]
      },
      {
        "id": 5,
        "level": 2,
        "title": "六道地藏",
        "brief": "",
        "media": "",
        "list": [],
        "page": ["地藏菩萨因立下要度尽六道中生死流转众生的大愿，故而常现身于天、人、畜生、恶鬼、地狱等六道之中，而有六地藏之称，其名号与形象如下：\n\n", "(一) 檀陀地藏，“檀陀”是一种人头幢，其形象为左手持人头幢，右手结甘露印，专门救助地狱道众生。", "(二) 宝珠地藏，左手持宝珠，右手结甘露印，专门救度饿鬼道。", "(三) 宝印地藏，左手持锡杖，右手结如意宝印，专门济度畜生道。", "(四) 持地地藏，左手持金刚幢，右手结施无畏印，专门济度阿修罗道。", "(五) 除盖障地藏，左手持锡杖，右手结与愿印，为人除掉八苦之盖障，专门济度人道。所谓八苦即生苦、老苦、病苦、死苦、怨憎会苦、爱别离苦、求不得苦、五阴盛苦，为苦谛所摄。", "(六) 日光地藏，左手持如意珠，右手结说法印，照天人之五衰(天人将死时现五种衰相)而除其苦恼，专门济度天道。", "按佛教说法，地藏菩萨受释迦牟尼佛的托咐，在释迦寂灭后未来佛弥勒降生前这一段无佛世界里，担当起教化六道众生的重任，其地位相当于“代理佛”。《地藏本愿经》又说，释迦佛召地藏大士，令其永为幽冥教主，使世人有亲者，皆得极本荐亲，共登极乐世界，地藏受此重托，遂在佛前立下宏大誓愿：“为是罪苦六道众生广设方便，尽令解脱，而我自身方成佛道。”(《地藏经·忉利天宫神通品第一》) 因此地藏又被称为“大愿地藏”，与文殊的“大智”、普贤的“大行”、观音的“大悲”相呼应。"]
      },
      {
        "id": 6,
        "level": 2,
        "title": "图案",
        "brief": "",
        "media": "",
        "list": [],
        "page": "",
        "image": "Dizang"
      }
    ]
  },
  {
    "id": 2019,
    "level": 1,
    "title": "大轮金刚陀罗尼",
    "brief": "",
    "media": "dalunjingang.mp3",
    "page": "",
    "sections": [
      {
        "id": 1,
        "level": 2,
        "title": "咒语与发音",
        "brief": "",
        "media": "dalunjingang.mp3",
        "list": [],
        "page": ["nán mó sī dé lǐ yá  tí wéi gā nán\n", "南无·司得里牙。提维嘎难\n", "dǎ tā gá dǎ nán  wēng  wéi lā jí  wéi lā jí\n", "打他噶打难。嗡。维喇及·维喇及\n", "ma hā  jiā gē lā  fá jí lǐ  sǎ dǎ  sǎ dǎ\n", "嘛哈·佳割喇。乏及里。洒打·洒打\n", "sǎ lā dé  sǎ lā dé  dé lā yí  dé lā yí\n", "洒喇得·洒喇得。得喇夷·得喇夷\n", "wéi dá ma nǐ  sān pán jiá nǐ  dé lā ma dǐ\n", "维达嘛你。三槃戛你。得喇嘛底\n", "xì dá  pī lǐ yá  dé lǎn  suō hā \n", "细达·搿里牙·得览。梭哈\n\n", "藏传-入三昧耶咒\n", "om viraja-viraja mahā-vajra sata-sata\n", "sarata-sarate trayi-trayi vidhamani saṃbhanajani\n", "taramati siddha-agre taṃ svāhā"]
      },
      {
        "id": 2,
        "level": 2,
        "title": "出处与介绍",
        "brief": "",
        "media": "dalunjingang.mp3",
        "list": [],
        "page": ["《大轮金刚陀罗尼》，又称《大轮金刚真言》、《大轮金刚咒》，为佛教之知名咒语，是大轮金刚向释迦文佛请教而获佛开示，故曰《大轮金刚陀罗尼》。\n", "本咒语出自《佛说大轮金刚总持陀罗尼经》，汉文译本由中国唐朝之金刚智法师所译出。现今汉传的大轮金刚陀罗尼多用《安乐妙宝》《瑜伽集要焰口施食仪》中所载的版本。这两个版本大同小异。\n\n", "诵此真言时。先作是观念。尽虚空界生死六趣有情。速得入普集会大曼荼罗。等同圣者。\n", "大轮金刚陀罗尼经云：“诵此咒二十一遍，能成一切咒法，善事速得成就。能成一切印法，一切坛法，当入曼荼罗大坛，不用事坛。”\n", "陀罗尼经云：“诵此咒三七遍，即当入一切曼荼罗，所作皆成。诵咒有身印等种种印法。若作手印，诵诸咒法，易得成验。若未曾入灌顶坛者，不得辄作一切手印。若人诵此咒，即同入坛，作印行用，不成盗法也。”\n", "大藏秘要云：“依教中说。一切真言手印。必从师受。若未入灌顶轮坛，辄结手印作法，得盗法罪。所作不成，若于如来像前，诵此咒二十一遍，即如见佛，即同入一切曼荼罗，所求诸法，皆得成就。”\n", "详见《佛说大轮金刚总持陀罗尼经》。（曼荼罗：华译为轮转圆满具足、坛、道场等。向例在印度修法时，必须筑坛，坛中安置佛像以祭供，后来把修法时所筑的坛及佛像，绘成图案，也叫做曼荼罗。）\n\n", "在密宗里，咒语皆须要经过阿奢黎（上师）灌顶之后才能修习，否则便犯“盗法罪”（民间居士常念的十小咒，如《大悲咒》、《往生咒》、《准提咒》等皆属于显教普传咒语，不须灌顶）。但是无灌顶时，先诵此咒语，便能免除“盗法罪”。\n", "通常诵此咒者，也会加诵《三昧耶戒真言》“嗡三昧耶萨埵万”七遍，希望能够清净坛城，且免除破三昧耶戒或者违背清规的罪过（无师承时自习密教咒语，也属于违背清规）。"]
      },
      {
        "id": 3,
        "level": 2,
        "title": "功德与戒律",
        "brief": "",
        "media": "dalunjingang.mp3",
        "list": [],
        "page": ["受持功德\n", "若善男子善女人。于如来灭后受持此陀罗尼者。此人即得证金刚藏菩萨之位。常得一切诸佛所加护。一切菩萨恒为伴侣。若善男子等乏少资粮。常令丰足。诵此咒者身如甘露。色力炽盛。若有比丘比丘尼优婆塞优婆夷婆罗门等破戒者。所有一切罪并令除灭。若善男子善女人。诵此陀罗尼。日夜增长精勤思惟。一切众生枷锁苦离。回施冥官业道。一切鬼神及阿鼻大地狱。受罪众生悉令解脱。若薄福众生短命者。诵此陀罗尼经四十九遍即得增寿……《大轮金刚总持陀罗尼经》。\n\n", "注意事项，禁忌，戒律\n", "若善男子善女人。比丘比丘尼优婆塞优婆夷婆罗门等。受持读诵为他人解说获福无量。此经是末法时众生福田。无量百千陀罗尼之法门得入。亦是一切经藏。\n", "善男子善女人。受持读诵净于尊像前脚底卧胝。即见境界一切经藏及一切藏神金刚菩萨师僧父母及一切尊像。此人从会外来见此相已。闭口勿向人说。若向人说戒行俱破。\n", "若善男子善女人。比丘比丘尼优婆塞优婆夷婆罗门等。读诵经典秘密总持法门。三种梵行口诵经典不说恶言。心不怀恶身无五欲染着。不得与五种毡陀罗女同共居住一处。不得与外道猎师五千徒党载无数。不得与淫女寡妇同共语言。亦不得沽酒家止宿。亦不得与外道戏论一切经典斗乱诤竞诽谤正法及一切利养。若善男子善女人供养尊像。其食不得自吃戒行俱破。施与贫儿得福无量。亦不得食在家人出家人残食。亦不得五辛酒肉家食。若善男子善女人食此食者。受持读诵戒行俱破。不名受持读诵神力俱失得妄语罪"]
      },
      {
        "id": 4,
        "level": 2,
        "title": "大轮金刚陀罗尼手印",
        "brief": "",
        "media": "dalunjingang.mp3",
        "list": [],
        "page": ["\n\n", "印二手内相叉、二食指头相柱\n", "二中指度二食指、二姆指并伸直\n", "(二手内相叉。进力并伸。直忍愿缠进力初节前。各以峰相拄。禅智并伸直当心。)\n\n", "禅(母指)  -  智(母指)\n", "进(食指)  -  力(食指)", "忍(中指)  -  愿(中指))", "戒(无名指)  -  方(无名指)", "檀(小指)  -  慧(小指)", "\n\n", "各经典中对手掌、手指的名称各有不同，简单整理如下：\n\n", "一、二手合称：二羽，二翼、日月。\n", "二、左右手分别名称：先左後右。名叫：定慧，止观、福智，理智，权智，胎(藏)金(刚)、悲智、杵(金刚杵)莲(花)。\n", "三、五指同时：五蕴、五佛顶、五根、五字、五大。\n", "四、五指分别：由母指、食指、中指、无名指到小指。\n", "  五蕴：色受想行识。\n", "  五佛顶：轮盖高光胜。\n", "  五根：慧定念进信。\n", "  五字：欠□罗尾阿。\n", "  五大：空风水火地。\n", "五、十指分别：由左母指到右母指。(或由右到左也可)\n", "  十度：禅进忍戒檀，慧方愿力智。\n", "  也称十波罗密、十地、十峰。"],
        "image": "DLJG"
      },
      {
        "id": 5,
        "level": 2,
        "title": "影印版",
        "brief": "",
        "media": "dalunjingang.mp3",
        "list": [],
        "page": [],
        "image": "DLJG_Print"
      },
      {
        "id": 6,
        "level": 2,
        "title": "佛说大轮金刚总持陀罗尼经",
        "brief": "",
        "media": "dalunjingang.mp3",
        "list": [],
        "page": [
          "大正藏 第 21 册 No. 1230\n",
          "佛说大轮金刚总持陀罗尼经\n\n",
          "如是我闻。一时佛在王舍城耆阇崛山中。与大比丘众千二百五十人俱。复有菩萨摩诃萨三万六千而为上首。尔时世尊临般涅槃后。佛法欲灭时。比丘比丘尼优婆塞优婆夷天龙八部。前后围绕共会说法。当尔之时有执金刚神问其法要。世尊般涅槃后。总持法门云何受持。佛告执金刚神。善哉善哉。汝等金刚能为末劫众生。问此利益之事。善思念之。吾当为汝分别解说利益之事当说法要。\n",
          "佛告执金刚神。夫欲受持总持法门者。及诵经典坐禅种种善法。\n\n",
          "第一清净。\n",
          "第二常决定志诚。\n",
          "第三精勤不退。\n",
          "第四报佛慈恩。\n",
          "第五发弘大誓日夜精确报师僧父母恩。\n",
          "第六报菩萨恩。\n",
          "第七报金刚恩。\n",
          "第八报三十三天恩\n",
          "第九报四大天王恩。\n",
          "第十报持咒仙人恩。\n\n",
          "佛告执金刚神言。我灭度后末法之时。众生薄福三灾竞起。吾毒鬼神诸天魔等。南阎浮提振旦国中。诸恶鬼神及诸八万四千天魔。一一魔有五千眷属。南阎浮提杀害众生无量无数。汝等金刚今于此会闻秘密之法。汝等金刚闻持咒方法。速先诵大轮金刚陀罗尼神咒。汝不持此法门者。一切诸咒纵令有验。犹有行伪盗法之罪。灭度之后当落地狱受罪苦已当落畜生道。行伪获罪如是。若有善男子善女人及无量天仙金刚菩萨无量药叉一切鬼神等。善听吾当为。汝说灌顶神咒。诵二十一遍能成一切咒法。善事速得成就。其咒乃是过去十方一切诸佛之因此陀罗尼悉皆成佛。一切菩萨悉至佛道。一切金刚皆得不坏之身。一切仙人悉得成就。诵此咒者能成一切印法一切坛法。当入曼荼罗大坛不用事坛。若作事坛种种灾起。天难地难王难贼难水难火难一切夜叉罗刹之难天龙鬼神难诸魔一切人难。诵是咒七日七夜清净烧香。于尊像前诵此咒忏悔三业一切诸罪并得消灭。一切鬼神皆悉欢喜。身上所有一切诸病皆得除愈。\n",
          "尔时佛告执金刚神无量天仙阿难比丘。汝等善听汝持金刚咒。我为汝于金刚天中结坛。汝持菩萨咒。我为汝于菩萨天中结坛。汝持天咒我为汝于天中结坛。汝持龙天咒。我为汝于龙宫中结坛。汝持二十八部鬼神咒。我为汝于鬼神天中结坛。汝持夜叉罗刹咒。我为汝于夜叉罗刹天中结坛。佛告执金刚神。当说咒之时。山河石壁一切六种震动。一切须弥山诸天鬼神皆悉不安。一切龙王皆大奔走。云雨三十三悉不安。尔时世尊即说身咒曰。\n",
          "那谟娑哆梨耶(一)地婆伽喃(二)怛他羯哆南(三)鸣[合*牛](二合四)毗罗时毗罗时(五)摩诃斫迦罗(六)萨哆萨跢(七)莎罗帝莎罗帝(八)哆罗曳哆罗曳(九)毗陀摩儞(十)三盘禅儞(十一)怛罗末儞(十二)悉陀羯梨怛焰(十三)娑诃(十四)\n\n",
          "大轮金刚陀罗尼心真言曰。\n",
          "南无悉咥哩(二合)耶(一)坠尾伽南(二)怛他伽多南(三)唵(四)尾罗时尾罗时(五)摩诃斫羯罗(六)伐折梨(七)伐折罗(八)萨跢萨跢(九)娑罗帝娑罗帝(十)怛罗曳怛罗曳(十一)毗驮末儞(十二)三盘誓儞(十三)多罗末底(十四)悉陀阿羯哩底(丁以反十五)哩焰莎诃(心咒)\n\n",
          "尔时世尊说此咒已。告执金刚神及持咒仙人。比丘比丘尼等。先须着新净衣烧香供养楼至金刚。诵咒七日七夜。唯烧香及净水诵咒满十万遍。成就一切咒法。以后通用一切印。夫欲持一切咒皆得成就。若能常诵咒。命终之后速至佛地。\n",
          "尔时金刚藏菩萨摩诃萨等。闻佛说持大轮金刚陀罗尼秘密之藏。我等金刚藏菩萨摩诃萨。各将百千恒河沙等金刚。一一金刚各有百万恒河沙眷属。一一各将百千恒河沙等藏神。一一藏神又各将四天天。皆下珍宝及金刚山献佛愿我等金刚藏菩萨摩诃萨悉至佛地。我等眷属日夜欢喜令我受持。又烧香末香涂香幡花宝盖百味饮食。奉上世尊供养过去未来现在十方三世诸佛。我等金刚藏菩萨摩诃萨。亦为末法众生受持咒。若有善男子善女人及比丘比丘尼优婆塞优婆夷。受持此大轮金刚陀罗尼。于尊像前澡浴着新净衣。烧香着三盘食供养具说。我等从无始世界已来。流浪生死不知劫数。毁谤声闻人缘觉人辟支佛人佛乘人。毁谤独觉人阿罗汉。谤大乘菩萨。毁行正法人。污泥伽蓝污泥寺塔。污泥经书破戒行。杀盗淫三业不善。出佛身血杀阿罗汉。常行颠倒持正为邪。十恶不孝杀父害母。一切种种造恶。不知头数。今于此尊像前发露忏悔。七日七夜三时诵一百八遍陀罗尼神咒。用澡灌三枚盛满净水插扬柳枝。作三盘食及酥蜜酪飵茶汤蜜藕种种菓子。于尊像前穿一地火炉似莲花开敷。用赤土摩拭四面。方咒炭十斤。用树王木炭轮姜子木是也。不用别炭又用薰陆香三大两安悉香二大两白檀香二大两青木香二大两酥半升蜜半升。剉斫斩剪件五种香。犹如巨类大。于一铜器中用铜匙和合诵咒一百八遍。咒此酥蜜香等咒一百八遍。其像面向东。行者面向西。[跍*月]跪合掌作供养印。如开敷莲花相。二大指相并怒向后。二小指合怒向前。六指由如捧钵(此名供养印)弟子某甲等。ㄙ州ㄙ县ㄙ乡ㄙ里自称姓名。若比丘比丘尼优婆塞优婆夷。称本僧尼名本寺名。启白十方三世一切诸佛。过去一切贤圣冥官业道。弟子ㄙ甲等。ㄙ年ㄙ月八日五更。初忏悔披心露瞻。请十方三世一切诸佛。过去一切诸佛现在一切诸佛当来弥勒尊佛。及十二部经修多罗藏。诸大菩萨一切贤圣僧。一切金刚三十三天。四天王帝释天王曹地府。日天月天星宿天。善恶童子护戒善神。证知弟子发露忏悔。所有罪障悉令消灭。弟子从无始世界已来。轮回六道流浪生死。不识善恶未识佛时佛边。造罪常行偷盗饮。酒食肉两舌恶口种种斗乱。不知头数杀生无数邪行无数妄语无数。今日今时发露忏悔。一忏已后更不重作。愿弟子ㄙ甲等。今于十方诸佛前具说罪祸。破斋夜食常行邪行。生六道饿鬼畜生边夷下贱。常行不善之处。今日今时发露忏悔。一忏已后复不更重作。若善男子善女人。从月八日至十五日。每日供养皆须新食其七日内诵咒满十。万遍有境界。若是上根人得见梦一切诸佛贤圣摩顶受记。即受佛药以后。即证菩萨金刚地位。逐佛而去。若是中根境界。七日之内准前供养风雨叆叇。梦见金刚贤圣。若见下根众生。准前七日供养。不见贤圣。七日之内不风雨。幡花不动。此人前世造作十恶五逆业。与法无缘倍功忏悔。一日一夜六时忏悔。我等即须服香念诵。\n",
          "南无佛陀耶　南无达磨耶　南无僧伽耶　南无十二部经　南无金刚藏菩萨　南无文殊师利菩萨摩诃萨　南无观世音菩萨摩诃萨　南无大势至菩萨摩诃萨　千手千眼观世音萨摩诃萨　十一面观世音菩萨摩诃萨救脱菩萨摩诃萨　定自在王菩萨摩诃萨　地藏菩萨摩诃萨　药王菩萨摩诃萨　药上菩萨摩诃萨　弥勒菩萨摩诃萨\n",
          "是诸菩萨等。各将恒河沙眷属前后围绕。而白佛言世尊。我菩萨眷属。各将末香涂香幡花宝盖。供养十方诸佛。为末法众生。修学大轮陀罗尼资助善福。善男子善女人。比丘比丘尼优婆塞优婆夷婆罗门等。修学经典及秘密修多罗法门。持咒者及下根众生速证。因果我等诸菩萨众亦令印可。十方诸佛摩顶受记。诵此陀罗尼者。是过去无量诸佛根本法门诵此咒者。能除一切罪障根本之罪悉令消灭。若下根众生从正月一日。于尊像前诵此神咒十万遍。则入道场悬四大天王幡四口。四方各各置金刚幡十二口。菩萨幡八口当阳铺置卢舍那像。于前种种供养用三面铜盘。盘内着种种饮食。用铜垸盛粳米乳酥饭。六垸一盘着垸饭铜匙佛筯羹[饥-几+霍]种种供养。于像前画地为坛方圆四尺。香泥涂上。上书五色。一如本方各五寸。于中间圆色向上新盘五枚。满盛香水插杨枝柳枝。其坛南面穿地。火炉方圆一尺五寸。于一尺内如莲华形。用赤泥摩拭其内。准前五种香及酥蜜等。用铜器沙罗。盛酥蜜及香相和一处。用一新铜匙咒此香一百八遍。其坛安五盏灯。杂彩一尺五寸。每月一日一夜。诵咒一百八遍。准前供养。七日二十一回换食。七日已来。境界亦无风雨鬼神不现。金刚菩萨不现者罪根深重。取前五种香和合捣蜜和为丸。诵咒一千八遍。即服此香每朝空腹服二十丸用井华水下。每欲吃药咒水二十一遍。又咒香水沐浴身体着新净衣。诵咒供养四十九遍。其内障悉得除灭。此下根众生从无始已来。用三宝物佛法僧物。常行偷盗淫他。一切贤圣受罪无数。ㄙ年ㄙ月ㄙ日。弟子ㄙ甲。今于尊像前金刚菩萨圣僧前发露忏悔。诸佛现前天龙八部一切鬼神供给驱使。诸大菩萨恒为伴侣。持咒者每日一食。斋粳米乳酪饭得身力强健。去处通达众人恭敬。所出言语人皆信受。一切财宝日夜增长。苦行此陀罗尼秘密法藏常生信敬。于一清净空房。念诵日夜精勤莫作杂行。一心受持尽此一身。更不受胞胎四生。常与诸大菩萨俱会一处。若善男子善女人。比丘比丘尼优婆塞优婆夷婆罗门等。受持读诵为他人解说获福无量。此经是末法时众生福田。无量百千陀罗尼之法门得入。亦是一切经藏。善男子善女人。受持读诵净于尊像前脚底卧胝。即见境界一切经藏及一切藏神金刚菩萨师僧父母及一切尊像。此人从会外来见此相已。闭口勿向人说。若向人说戒行俱破。若善男子善女人。比丘比丘尼优婆塞优婆夷婆罗门等。读诵经典秘密总持法门。三种梵行口诵经典不说恶言。心不怀恶身无五欲染着。不得与五种毡陀罗女同共居住一处。不得与外道猎师五千徒党载无数。不得与淫女寡妇同共语言。亦不得沽酒家止宿。亦不得与外道戏论一切经典斗乱诤竞诽谤正法及一切利养。若善男子善女人供养尊像。其食不得自吃戒行俱破。施与贫儿得福无量。亦不得食在家人出家人残食。亦不得五辛酒肉家食。若善男子善女人食此食者。受持读诵戒行俱破。不名受持读诵神力俱失得妄语罪\n",
          "说此法时阿难比丘比丘尼四天王天龙鬼神八部乾闼婆伽楼罗紧那罗摩睺优婆塞优婆夷五百婆罗门及三十三天梵王帝释罗伽人非人等及转轮圣王。闻佛所说皆大欢喜。悉证无生法忍。即得阿耨多罗三藐三菩提心。悉证佛地。\n",
          "尔时世尊说画像法。于过去未来现在十方三世一切诸大菩萨摩诃萨百千万众。俱来集会。\n",
          "百千金刚藏王俱来集会\n",
          "百千二十八部药叉天王俱来集会\n",
          "百千香天王俱来集会\n",
          "百千天药叉王俱来集会\n",
          "百千师子天王俱来集会\n",
          "百千圣僧俱来集会\n",
          "百千持咒仙人俱来集会\n",
          "百千帝释天王俱来集会\n",
          "百千转轮圣王俱来集会\n",
          "百千孔雀天王俱来集会\n",
          "百千龙天王俱来集会\n",
          "百千大风天王俱来集会\n",
          "百千大雷天王俱来集会\n",
          "百千四大天王俱来集会\n",
          "百千大雨天王俱来集会\n",
          "百千金翅鸟王俱来集会\n",
          "百千白象王俱来集会\n",
          "百千日天王俱来集会\n",
          "百千月天王俱来集会\n",
          "百千星宿天王俱来集会\n",
          "百千阿修罗王俱来集会\n",
          "百千水天王俱来集会\n",
          "百千火天王俱来集会\n",
          "百千焰摩罗王俱来集会\n",
          "百千大地王俱来集会\n",
          "百千山神天王俱来集会\n",
          "百千河神天王俱来集会\n",
          "百千海神天王俱来集会\n",
          "百千五谷善神俱来集会\n",
          "百千舍宅神俱来集会\n",
          "百千守门户神俱来集会\n",
          "百千园林花菓神俱来集会\n",
          "百千戏食善神俱来集会\n",
          "百千主七宝善神俱来集会\n",
          "百千五种净钱财天王俱来集会\n",
          "百千修多罗王俱来集会\n",
          "百千秘密藏天神王俱来集会\n",
          "百千功德天女俱来集会\n",
          "百千比丘比丘尼俱来集会\n",
          "百千优婆塞优婆夷俱来集会\n",
          "百千乾闼婆迦楼罗紧那罗俱来集会\n",
          "百千摩睺罗伽人非人等俱来集会\n",
          "百千仙药天神王俱来集会\n",
          "百千上妙四时衣服天王俱来集会\n",
          "百千恒河沙数甘露天王俱来集会\n",
          "百千天印大将护念一切众生俱来集会\n",
          "百千转轮圣王俱来集会\n\n",
          "尔时世尊说此画像法时。三千大千世界六种震动。是时天雨曼陀罗花。香风四起幢幡自动如天鼓自鸣。十方三世诸佛放大慈光。下至阿鼻地狱。六趣众生见其光色已。皆悉念佛念法念僧证无上菩提。结集众会愿闻三世诸佛画像之法。取其绢分为四复。各长八尺用香汁涂绢。不得用胶汁画像。其画像人与受八戒斋清净食。澡浴着新净衣。于一净房烧香安一澡瓶满盛香水灌四方。即为结界畔。先画水池。池向下二叉。其池水中画莲华。开敷有不开者向下。水池四边。安剑栏石柱。悉用彩色庄严其柱。顶上似开敷莲华形。其中安金刚珠。其柱一一安金珠。中心作一降桥。亦用彩宝庄严。其画千宝阶上画作五间门屋。其上一如楼形。向上造七门屋。上安鸱尾。其瓦一如碧流离色。向下檐头。一一口中吐宝花。中悬珠铎。其七间楼安门及窓。正当中心门安一大金锁。诸门亦七宝彩画庄严其楼。下当中心门画作一卢舍那像。一如佛长短形像。左右阿难伽叶。及观世音菩萨。大势至菩萨。悉用七宝庄严。左右画二金刚纯作金色。手执宝杵威严降魔势。及金刚脚下画作金山。其左右向下又画作二金刚形如红白色。其金刚顶上安轮盖。其手皆把杵。彩画庄严。脚下还踏金刚山。端正威严一开口一笑唇。金刚左右脚下作二师子。举头向上作哮吼势。其卢舍那佛像前。一大金香炉上安七宝盖。香烟勿令断绝。其香炉前画一开敷莲华。其花中心化出七宝花盘。其盘中画作七个金叠。于其叠中安金银琉璃珊瑚真珠。安悉香薰陆香牛头旃檀香供养盘前。画四天王幡四口。金刚幡子十二口。菩萨幡十二口龙王幡八口。作一行者。地上作一生褥子。于褥上画作吉祥鸟草。行者[跍*月]跪合掌供养。若善男子善女人。优婆塞优婆夷婆罗门等。各自画本尊。面貌喜悦少年形状。结跏趺坐画像法讫。\n",
          "尔时世尊说作一切印法法身印第一\n",
          "起立脚作丁字立。直两手向上合掌臂。二中指开。八指相合中节。屈二腕令向上。上顶上。此是护身印。诵咒一百八遍。\n",
          "降伏一切诸鬼神天魔印第二\n",
          "八指相合。其二中指为开右押左。作印时一切诸佛菩萨金刚天等。皆悉欢喜。\n",
          "能消灭一切罪障印第三\n",
          "八指无名指二小指二头指及二中指为开。左押右合二肘。[跍*月]跪诵咒一百八遍。或一千八遍。若善男子善女人。比丘比尼尼优婆塞优婆夷婆罗门等。所有一切过去未来现在一切罪障。悉皆消灭无余。作此印时。常得一切诸佛菩萨及天龙八部拥护。作此印己。行者心想以此印身如金刚身。供养其三道。印作时于尊像前。洗浴着新净衣烧香薰手。百味饼果种种供养。其作法人。启请过去未来十方三世一切诸佛天龙八部。十二部经及修多罗藏。启告冥官业道。证知我弟子ㄙ甲等。所有一切过去未来现在。一切罪业悉得灭。其人于此陀罗尼印中得作金刚三昧。\n",
          "摧碎一切诸天魔及一切恶鬼神蛊道精魅恶趣等印第四\n",
          "起立地脚作丁字立。左手向下怒立指。想其手中有器杖出。右手向上。想其手中有杵。降伏一切诸魔神及一切天魔。降伏尽其人。作大嗔威。齿咬下唇。怒目动眉。其杵印掌中拳八指监文。其大母指屈节捻头指中节。于心中想自顶上有火轮。现起忿嗔。想一切天魔一切恶鬼蛊道魅鬼兽等类。一时俱死。向上看天。虚空中一切飞鸟飞天夜叉一切杂类等。一时俱死。\n",
          "降伏一切天魔鬼神斩头印第五\n",
          "并两脚作丁字立。左手把右手腕不低前拳。名曰金刚钺斧印。作此印时。一切天魔鬼神。悉皆斩头一时死。\n",
          "金刚刀印第六\n",
          "右手屈无名指小指。于掌中以大母指押二指甲上。舒头指中指。高举手名曰金刚刀印。指想此刀化作百千万刀。诸鬼神一切精魅。一时俱起。\n",
          "金刚火轮印第七\n",
          "二大母指。二中指并相合。其二头指。及二无名指相叉入掌中。左押右相钩。合二手腕怒上向下。杀怒犹如百千火轮。其作法人于佛前结跏趺坐。其二肘于两膝上。心想其火轮有十二辐。一一辐中复有百千火兵。一一火兵化作百千火兵。各各驱使无量火神。若有诸魔鬼神及一切杂类鬼魅恒沙眷属。恼乱众生者。其火轮悉能降伏。\n",
          "金刚藏王降伏魔印第八\n",
          "结跏趺坐。左右二手头指中指无名指三指舒左右掌中。右手三指向上。舒左手掌中。左右相押。其右手大指押左手小指。右手小指押左手大指。名曰大降天魔印。其印有二名一如旧印。左手向下右手向上。相叉准前相叉。名曰降伏一切魔印。\n",
          "尔时如来与过去未来现在十方三世一切诸佛菩萨金刚诸天龙八部百千万恒河沙诸佛。于菩提道场说此印时。复有三十六种魔王天魔虚空魔及十二魔王。领八万四千魔兵以为眷属。复有五百天魔波旬。各领恒河沙眷属及无量恶鬼神兵。食啖众生血肉一切精魅蛊道。更将魔师兴云致雨。非时下霜雹损一切苗稼。复将贮器伏。于天下行病杀害众生。恒将为业无慈悲心。复有杂类鬼神吸人精气。无量无边有形无形。有手无手有足无足。不言而来来而作言者。与怒目心将诸器伏。复有鸟头天魔鼠头天魔猪头天魔鸡头天魔兔头天魔牛头天魔。其一切天魔等。舍一切器仗弓弩鉾楯轮盖一切衣甲。投于如来前乞命作如是言。我等魔众归依。如来莫损于我。我于一切佛法中而常拥护。若有持诵经典者。无有一切灾难。令其善法日夜增长。一切灾难悉灭无余。\n",
          "尔时世尊告诸魔言。汝等复能发菩提心。即得阿耨多罗三藐三菩提。若善男子善女人。于如来灭后受持此陀罗尼者。此人即得证金刚藏菩萨之位。常得一切诸佛所加护。一切菩萨恒为伴侣。若善男子等乏少资粮。常令丰足。诵此咒者身如甘露。色力炽盛。若有比丘比丘尼优婆塞优婆夷婆罗门等破戒者。所有一切罪并令除灭。若善男子善女人。诵此陀罗尼。日夜增长精勤思惟。一切众生枷锁苦离。回施冥官业道。一切鬼神及阿鼻大地狱。受罪众生悉令解脱。若有众生前世造一切恶业。今得人身种种疾病蛊道精魅颠癎狂走。及一切灾悔鸟鸣寒热恶病。连年累月不差者。若诵此陀罗尼一千八遍。一切灾病悉皆除差。若薄福众生短命者。诵此陀罗尼经四十九遍即得增寿。若有产生难者。当诵此陀罗尼经典四十九遍。灾难消灭平复如故。若患疟病一日二日三日四日五日乃至七日半月。或经一月或复一年不得差者。取井华水澡瓶盛之。于尊像前咒水一千八遍。与此患人三两合令服之。用前香五丸服之。即得除愈。若是日疟病者咒刀一百八遍。画地作方圆四尺。其患入洗浴着新净衣。于中坐与香服之诵咒一千八遍。即得除差。若是多年不差。瘦损者卧着诵咒。尊像前画地。启告诸佛愿今救苦。烧香至心着百味饮食。奉献供养即得除差。若是一切精魅魍魉横鬼蛊道食众生心者。上下出血不差者。或经年月。即于尊像前。准前烧香酥蜜乳酪谷稻华胡麻相和。火中烧之诵咒七日七夜。准前供养及服香丸以井华水即得除差。若人癫痾病者。准前供养烧香饮食菓饼种种。一七日二七日供养即得除差。若是天行病多月不差者。咒水澡浴并服四五合即得除差。若人患一切疮疥及五种加摩罗病者。咒水沐浴四十九日。及服香二十一九。兼于尊像前诵此经典。四十九遍即得除差。若是疥癣不问干湿。碎雄黄一两及酥相和。于尊像前诵咒一千八遍。然后行施一切众生。\n",
          "尔时世尊说此陀罗尼经。付嘱金刚藏菩萨摩诃萨等及阿难比丘天龙八部。前后围绕恭敬礼拜信受奉行。\n\n",
          "加持白粉真言\n",
          "唵揭那(去音)曳湿闭(二合)驮(去音)夜莎诃\n",
          "加持赤粉真言\n",
          "唵(一)揭那(去音)曳(二)阿罗(上音)驮(去音)夜莎诃\n",
          "加持黄粉真言\n",
          "唵(一)揭那(去音)曳(二)卑驮(去)夜(三)莎诃\n",
          "加持青粉真言\n",
          "唵(一)阿揭那(去)曳(二)可唎驮(去)曳莎诃\n",
          "加持黑粉真言\n",
          "唵(一)阿揭那(去)曳君利(二合)瑟那(去)夜莎诃\n",
          "归命陀罗尼\n",
          "所见一切经藏功德。及见一切道场。皆诵此真言七遍。功德不可思议。\n",
          "南摸布哆耶俱罗尼南摸达摩耶哆以抳(二)喃摸僧诃耶摩帝(三)达哩[马*栗]鞞(四)萨怛哩曩(五)喃谟(引声)\n",
          "大轮印　以左右手相叉入掌中。二大母指亦入掌中。将中印顶戴。以左脚安右脚上。诵咒二十一遍。向下放之而散。\n",
          "大轮金刚稽首请偈\n\n",
          "南天竺三藏金刚智译\n\n",
          "稽首珠髻大华齿　　力士密迹大轮王\n",
          "乌刍沙摩不动尊　　火头结界军荼利\n",
          "或嗔或唤作威怒　　移山转海须臾间\n",
          "降伏罗刹众毒心　　闻说真言皆怖畏\n",
          "摧灭十恶化含灵　　超入如来功德海\n",
          "为护弟子持诵者　　发心赞请应声期\n",
          "愿大金刚清净众　　跋折罗杵自随心\n",
          "于此道场礼念处　　周匝围绕作结界\n\n",
          "于时宽延二己巳年秋七月谷旦\n",
          "\n",
          "\n",
          "\n",
          "\n",
          "\n",
          "\n",
          ""
        ]
      }
    ]
  },
  {
    "id": 2020,
    "level": 1,
    "title": "文殊菩萨心咒",
    "brief": "",
    "media": "manjusri_mantra.mp3",
    "page": "",
    "sections": [
      {
        "id": 1,
        "level": 2,
        "title": "咒语与发音",
        "brief": "",
        "media": "manjusri_mantra.mp3",
        "list": [],
        "page": ["\n\n文殊智慧咒注音\n", "这是文殊菩萨增长智慧的咒语。又称文殊菩萨心咒。\n\n", "嗡啊[日/阿]，巴扎那底。\n", "ōng ā rā，bā zhā nà dǐ。\n\n", "发音注解：\n", "[日/阿]：读音为（rā），为罕见字，常用字典中罕有收录。也常写成“惹”或“喏”等字代替。\n\n", "梵文：Om Ara Pa Ca Na Dhih\n", "藏文：Om Ara Pa Za Na Di\n\n", "文殊菩萨智慧咒的其它写法：\n", "嗡啊惹 巴扎纳德。\n", "嗡阿喇 巴札那谛。\n", "嗡阿诺 巴札拿得。"],
        "image": "WENSHU_MANTRA"
      },
      {
        "id": 2,
        "level": 2,
        "title": "文殊菩萨",
        "brief": "",
        "media": "manjusri_mantra.mp3",
        "list": [],
        "page": ["文殊菩萨圣号:\n\n", "《般涅槃经》云：“若闻文殊名，或见形像者，百千劫中不堕恶道。若称念文殊名，设有重障者，不堕阿鼻极猛火处，常生他方清净国土，值佛闻法，得无生忍。”\n\n", "文殊菩萨（梵语：मञ्जुश्री，拉丁转写：Mañjuśrī），又称文殊师利菩萨、曼殊室利菩萨、闻随师离菩萨，中国佛教四大菩萨之一，释迦牟尼佛的左胁侍菩萨，代表智慧。因德才超群，居菩萨之首，故称法王子。文殊菩萨的名字意译为“妙吉祥”、“妙乐”（英文：Gentle Glory）；Mañju，音译为“文殊”或“曼殊”，意为美妙、雅致，śrī，音译为“师利”或“室利”，意为吉祥、美观、庄严。故亦称妙吉祥菩萨。\n", "文殊在佛教中是智慧的象征，其注重一切般若，被称智慧第一。文殊的标准形象为乘青狮、持宝剑（有时换为玉如意，表示吉祥），骑狮表威猛，执剑表智慧。一般在造像中，文殊作为胁侍位于释迦佛的左侧，与释迦牟尼佛、普贤菩萨并称为华严三圣。\n", "文殊菩萨形象多变，依照其形象，可分为一字、五字、六字、八字文殊，其中最常见的是五髻文殊。五髻文殊是因头顶绑了五个髻而得名，这五髻代表的是五种智慧。一般右手握「智慧剑」，左手持的莲花上放置「般若经」。智慧之利剑表示能斩断种种愚痴，智慧犀利如剑；青莲花则代表纯洁无染，花上放有般若经，作为智慧与慈悲的象征。菩萨亦常乘坐狮子座骑，表示智慧威猛无比；或以莲花为台座，代表清净无染；或驾乘金色孔雀，比喻飞扬自在。\n", ""]
      },
      {
        "id": 3,
        "level": 2,
        "title": "功德",
        "brief": "",
        "media": "manjusri_mantra.mp3",
        "list": [],
        "page": ["大宝积经卷文殊师利授记会\n\n", "是时佛告诸菩萨言。如是如是。如汝所说。善男子。若有受持百千亿诸佛名号。若复有称文殊师利菩萨名者。福多于彼。何况称于普见佛名（注：文殊师利成佛之时名为普见）。何以故。彼百千亿那由他佛利益众生。不及文殊师利于一劫中所作饶益。尔时众中无量百千亿那由他。天龙夜叉干闼婆阿修罗迦楼罗紧那罗摩睺罗伽人非人等。同声唱言。南无文殊师利童真菩萨。南无普见如来应正等觉。说此语已。八万四千亿那由他众生。发阿耨多罗三藐三菩提心。无量众生善根成熟。于三乘中得不退转。是时佛告诸菩萨言。如是如是。如汝所说。善男子。若有受持百千亿诸佛名号。若复有称文殊师利菩萨名者。福多于彼。何况称于普见佛名。何以故。彼百千亿那由他佛利益众生。不及文殊师利于一劫中所作饶益。\n\n", "尔时众中无量百千亿那由他。天龙夜叉干闼婆阿修罗迦楼罗紧那罗摩睺罗伽人非人等。同声唱言。南无文殊师利童真菩萨。南无普见如来应正等觉。说此语已。八万四千亿那由他众生。发阿耨多罗三藐三菩提心。无量众生善根成熟。于三乘中得不退转。\n\n", "文殊师利。又白佛言。我复有愿。如我所见无量无数百千亿那由他诸佛世尊。而彼诸佛所有佛剎功德庄严。如是一切皆令置我一佛剎中。唯除二乘及五浊等。世尊。若我自说佛剎功德种种庄严。过恒沙劫亦不能尽。如我所愿。唯佛能知。佛言。如是文殊师利。如来知见于三世中无有限碍。\n\n", "尔时众中有诸菩萨。作如是念。文殊师利所得佛剎功德庄严。与阿弥陀佛剎。为等不耶。尔时世尊。知彼菩萨心之所念。即告师子勇猛言。善男子。譬如有人析一毛为百分。以一分毛于大海中取一滴水。此一滴水喻阿弥陀佛剎庄严。彼大海水喻普见如来佛剎庄严。复过于此。何以故。普见如来佛剎庄严不思议故。"]
      },
      {
        "id": 4,
        "level": 2,
        "title": "真言",
        "brief": "",
        "media": "manjusri_five_mantra.mp3",
        "list": [],
        "page": ["文殊师利菩萨五髻根本陀罗尼\n", "转译自:《释教最上乘秘密藏陀罗尼集卷十》-《房山石经》第二十八册第七八页。\n\n", "吶玛 洒曼塔 布达南 嘿嘿 库玛喇卡 维目堤 啪塔 斯提塔\n", "namah samanta-buddhānām he he kumāraka vimukti patha sthita\n", "斯玛喇 斯玛喇 婆喇提南 娑诃\n", "smara smara pratijnā svāhā\n\n", "文殊菩萨一字护身真言\n", "《文殊师利根本一字陀罗尼经》 说《文殊菩萨之一字护身真言》： “唵，齿林”（Om zrhyim，“齿林”要连读）。此咒功德为满愿、吉祥、护身、去病、驱邪、避免敌人伤害、避免作恶梦、女子调经、不孕求子等。南怀瑾说，在医院或坟场阴气较重之类地方，若感觉不遂，只要念诵此咒六遍，每念一遍，握拳一遍，又松开一遍，第七遍时念“唵哑吽，唵，齿林，梭哈”，第七遍念完后，邪魅则远离。\n\n", "文殊菩萨一字大轮真言\n", "《文殊仪轨经》说《文殊菩萨之一字大轮真言》： “唵，部林”（Om buhyim，“部林”要连读）。此咒能助一切真言，速得成就，若诵此咒，于东南西北五百驿之内，所有凶神恶煞皆飞奔逃遁，灾星恶曜及诸魔不敢近身。又此咒同于如意摩尼珠，能满一切之愿，能降魔，能破世间一切恶咒，能施一切众生无畏、自在。“唵，部林”通常在《准提神咒》之后念，相传可以更加快《准提神咒》的效果。\n\n", "文殊菩萨五字真言\n", "《文殊真实名经》(梵文：Mañjuśrījñāmasaṃgīti Sutra)中，释迦文佛赞叹文殊师利菩萨广大功德，并说其文殊师利心咒：“阿啰跛者曩”（现代汉语为“啊惹巴扎那”，梵文天城体：“अ र प च न”，梵文转写：“A Ra Pa Ca Na”，藏音：“A Ra Pa Tsa Na Dhih”） 。此“阿啰跛者曩”为华严字母前五字，象征华严功德。通常会加上一个唵字，为“唵，阿啰跛者曩”，是咒语的发语词。藏传咒比汉传咒多最后一个音节“地”，被认为是“一切觉者对智慧的体验”。\n", "据《金刚顶经·曼殊室利菩萨五字心咒陀罗尼品》曰：“若善男子或善女人，有能受持此陀罗尼者，即入如来一切法平等，一切文字亦皆平等，速得成就‘摩诃般若’。才诵一遍，如持一切八万四千修多罗藏。汝今善听，谛思惟之：阿（a）者是无生义，啰（ra）者清净无染，离尘垢义；跛（pa）者亦无第一义谛，诸法平等；者（ca）者诸法无有诸行；娜（na）者诸法无有性相，言说文字皆不可得。以娜字无性相故，者字无有诸行。者字无有诸行故，跛字无第一义谛。跛字无第一义谛故，啰字无有尘垢，啰字无有尘垢故，阿字法本不生；阿字法本不生故，娜字无有性相。汝知此要，当观是心，本来清净，无可染著，离‘我’、‘我所’、分别之相。入此门者，名‘三摩地’，是真修习。当知是人，‘如来’印可，功德殊胜。”\n\n", "文殊菩萨六字真言\n", "菩提流支译《六字神咒经》，说文殊菩萨之六字真言： “唵，婆髻驮那莫”（Om vakeda-namah，现代汉语发音： 嗡，拔其达拿码）此咒功德为求取智慧、增加记忆、化难为祥、抵挡起尸鬼等。\n\n", "文殊菩萨八字真言\n", "菩提流支译《文殊师利宝藏陀罗尼经》，说文殊菩萨之八字真言： “唵，阿尾啰吽佉左洛”（现代汉语发音： 嗡，阿比拉轰卡佳拉）此咒又称《大日如来传文殊大威德心真言》、《文殊菩萨摧狱往生真言》、《文殊菩萨超拔畜生道真言》，此功德能解除灾难、增添吉祥、亦可拥护一家眷属获得平安。如果向衣服念诵七遍后再穿上，可以消灾解难；如果洗脸时向水念诵七遍后再洗，可以使人尊重，使冤家仇敌不再对自己产生恶念或恶意。如果向饮用水念诵七遍后再喝，可以消除体内诸恶。最厉害的是见到畜尸或肉类，发慈悲心，念诵此咒七遍后，在肉上吹气，即可使此畜往生，故俗称《吹肉往生咒》。"]
      },
      {
        "id": 5,
        "level": 2,
        "title": "咒轮",
        "brief": "",
        "media": "manjusri_five_mantra.mp3",
        "list": [],
        "page": [],
        "image": "WENSHU_SIGN"
      }
    ]
  },
  {
    "id": 2021,
    "level": 1,
    "title": "不动佛心咒",
    "brief": "",
    "media": "aksobhy_mantra.mp3",
    "page": "",
    "sections": [
      {
        "id": 1,
        "level": 2,
        "title": "咒语与发音",
        "brief": "",
        "media": "aksobhy_mantra.mp3",
        "list": [],
        "page": ["那莫ra那，札雅雅  嗡，\n", "na mo ra na， zha ya ya  ong，\n", "刚嘎纳， 刚嘎那\n", "gang ga ne，gang ga ne\n", "若匝讷， 若匝讷  卓札讷，\n", "uo za ne， ruo za ne ， \n", "卓札讷  札萨讷， 札萨讷 \n", "zhuo zha ne， zha sa ne，\n", "札萨讷   札德哈那，\n", "zha sa ne ，zha de ha na，\n", "札德哈那 萨瓦， 嘎玛，\n", "zha de ha na  ，sa wa， ga ma，\n", "巴让m 巴ra  讷美，\n", "ba rang ba ra，\n", "萨瓦，萨埵 难匝 索哈\n", "sa wa， sa duo nan za， suo ha\n\n", "不动佛咒语意译", "贡嘎尼 贡嘎尼 罗渣尼 罗渣尼\n", "诸恶　 诸恶　 焚烧　 焚烧\n\n", "卓达尼 卓达尼 乍沙尼 乍沙尼\n", "令断　 令断　 令惧　 令惧\n\n", "乍帝哈呐 乍帝哈呐\n", "自伏　 自伏\n\n", "萨哇嘎玛 吧南巴喇 纳美 萨哇 萨埵 念渣 梭哈\n", "我等一切轮回之业"]
      },
      {
        "id": 2,
        "level": 2,
        "title": "其他译版",
        "brief": "",
        "media": "aksobhy_mantra.mp3",
        "list": [],
        "page": ["玄奘译版\n", "出自唐玄奘法师所译《拔济苦难陀罗尼经》（一名《胜福往生净土经》）\n", "羯羯尼羯羯尼。鲁折尼鲁折尼。咄卢折尼咄卢折尼。怛逻萨尼怛逻萨尼。般剌底喝那般剌底喝那。萨婆羯莫般蓝般逻般迷。娑婆诃。\n\n", "宋朝译版\n", "出自《地藏慈悲救苦荐福利生道场仪.第四卷》\n", "东方阿閦佛灭罪神咒 稽首东方欢喜国，威德广大阿閦尊。 不违本愿救众生，誓度有情超苦海。 十三大罪难忏悔，此咒能令得消除。 辟支罗汉及凡流，诵念总达菩提岸。 “南谟。婆伽嚩帝。阿屈刍。毗夜耶。怛他誐多耶。阿啰诃帝。三藐三菩陀耶。怛你也他。唵。誐誐宁。誐誐宁。卢枳帝。卢枳帝。答鲁吒宁。答鲁吒宁。怛啰叉宁。怛啰叉宁。波播啰帝。婆播啰帝。贺多宁。贺多宁。婆啰贺多宁。婆罗贺多宁。娑哩缚。揭哩摩。钵哩波罗耶。阿曲刍。鞞野耶。度娑诃。”\n\n", "罗马字母转写\n", "Namo ratnatrayāya! Oṃ, kamkani kamkani, rocaṇi rocaṇi, troṭaṇi troṭaṇi, trāsaṇi trāsaṇi, pratihana pratihana sarva karma paraṃparaṇi me sarva sattvanaṃ ca svāhā!\n\n", "那莫。邦嘎瓦帝。阿秋比亚。达他噶他雅。阿惹哈地。桑雅桑布他雅。打笛牙他。嗡。冈嘎尼。冈嘎尼。卓渣尼。罗渣尼。朵达尼。朵达尼。达拉萨尼。达拉萨尼。布拉地哈纳。布拉地哈纳。萨哇。不拉姆不拉姆。不拉 。捏美。萨哇萨埵。念在。梭哈。"]
      },
      {
        "id": 3,
        "level": 2,
        "title": "不动如来",
        "brief": "",
        "media": "aksobhy_mantra.mp3",
        "list": [],
        "page": ["不动佛心咒，或作阿閦佛心咒，为东方妙喜世界不动佛（或名阿閦佛）之咒语，别名阿閦佛往生咒。\n\n", "《大乘圣花丛经》中舍利子请现住所有佛陀住世品中记载：\n", "顶礼、供养、皈依现喜世界出有坏应供正等觉不动如来\n", "凡是听到此如来名号虔诚信奉者，于无上菩提中不退转，所有恶魔也不能扰乱。（昔日佛陀）在念诵不动佛的名号、宣讲不动佛的功德时，魔王波旬耳闻后带着魔军来到佛前说：“称诵千佛的名号，我也无感应，而不动佛的名号却非如此。为什么？因为他不能变成我的境地。所以，我要对听闻他名号者制造违缘。”佛言：‘波旬，你无法对其制造违缘，因为我已交付于不动如来和其余如来，（听闻彼佛号者）将蒙受那些佛陀垂念、加被。”佛告舍利子：那些听到不动佛的功德后舍弃者，是紧持成为地狱之法。迈入大乘之人渐渐在北方弘扬尽说其功德的法门时，有许多舍法者，并对地点及人数作了授记。佛陀及其所有正法不可思议，万万不可认为“我不了知”而舍弃甚深法，因为他们得到的是舍法非福德业，而虔诚信奉功德无量。\n\n", "《悲华经》中记载，无量劫前，经大悲菩萨（释迦牟尼佛因地）所劝请，阿閦菩萨于宝藏如来所供养、发菩提心，得到宝藏如来成佛授记。彼菩萨往昔行菩萨行时，胜过无量菩萨。无动如来发心住世教化十千大劫，其世界庄严，众生常享喜乐。\n", "金刚乘中，不动如来是金刚部部主，代表一切如来之意。麦彭仁波切的《净除业障百咒功德》中说：“无动如来心咒能净除一切业障。果缮写此咒带在身上，则永远不会出现非时横死。无论是飞禽走兽非天任何众生耳边念诵，他都不会堕入恶趣。众生死后，念诵他的名字而以慈悲心持诵一百遍或一千遍或十万遍，那么即便是已转生到地狱的众生也能立即解脱。”\n", "《不动佛刹土庄严经》中记载：在此世界东方功德超群绝伦的现喜刹土，不动佛现今住世，长久住世，宣说无量法门。凡是往生于彼佛刹土者均具足稀有功德。谁持受不动佛名号，即蒙受彼如来垂念，一切邪魔无机可乘，全无严重冰雹、传染病、灾害等危难。任何众生如若发心往生彼刹，即刻如同不退转菩萨。其中详细宣说了诸如此类对如来发心的高度赞叹。"]
      },
      {
        "id": 4,
        "level": 2,
        "title": "功德",
        "brief": "",
        "media": "aksobhy_mantra.mp3",
        "list": [],
        "page": ["麦彭仁波切(1846-1912年) 著\n", "堪布 索达吉 译\n\n", "那莫(日阿)那札雅雅 嗡刚嘎纳刚嘎那 若匝讷若匝讷 卓札讷卓札讷 札萨讷札萨讷 札德哈那札德哈那 萨瓦嘎玛 巴让 m 巴(日阿)讷美萨瓦萨埵难匝 索\n", "这就是所谓的净除一切业障的陀罗尼咒，金刚部不动佛的明咒。经续中也有宣说。此外，陀罗尼咒自己的功德：\n", "如果诵一遍，则能使所有恶兆、恶梦都不复存在。若恒常持诵，那么接连不断出现的所有业障都将清净。\n", "三时念诵五无间罪也能清净。\n", "如果缮写此咒带在身上，则永远不会出现非时横死。\n", "无论是飞禽走兽非天任何众生耳边念诵，他都不会堕入恶趣。\n", "众生死后，念诵他的名字而以慈悲心持诵一百遍或一千遍或十万遍，那么即便是已转生到地狱的众生也能立即解脱。\n", "无论是对着土、芝麻、芥子或水任何一物念诵撒到死者的尸体上或作沐浴后焚烧，或装在佛塔中，或者缮写此咒带在死者头上，哪怕他已经堕入了恶趣，也必定在七日解脱，转生到善趣或者如愿投生。\n", "在三十日作沐浴换上干净的衣服，不进餐或者食素，边转绕具有舍利的佛塔边念诵死者的名字，如果诵十万遍此咒，则能使已转生到恶趣的亡灵解脱，往生到净居天界后到修行者面前现身供养，转绕，赐予善哉后消失。\n", "或者，写死者的名字，诵陀罗尼咒作十万尼塔小像，以伞幢幡等供养而抛入大海或江河里，则能使亡者从地狱等处解脱出来。\n", "或者，这样作供养，最后在十字路口造大佛塔，以伞等供养，也为僧众供斋，再以供品精心供养，口中说「愿此成为某某的善根，愿他转生善趣」，如此一来，他也会转生在那里，之后现身等如前一样。\n", "即使是造五无间罪、舍法罪、诽谤圣者的众生，在临终如果见到墙上写着的这一陀罗尼咒，也能清净他的一切业障，那么真正念诵就更不必说了。\n", "持诵此咒者如来降临说「善男子到我身边来」。\n", "在此咒的美字后面加萨瓦萨埵，意思是说要加上一切众生的名称。应当明白，如果为了某一众生，也要在那里加上他的名字。"]
      },
      {
        "id": 5,
        "level": 2,
        "title": "咒轮",
        "brief": "",
        "media": "aksobhy_mantra.mp3",
        "list": [],
        "page": [],
        "image": "BUDONGFO_MANTRA"
      }
    ]
  },
  {
    "id": 2022,
    "level": 1,
    "title": "十一面观音根本咒",
    "brief": "",
    "media": "Ekadas.mp3",
    "page": "",
    "sections": [
      {
        "id": 1,
        "level": 2,
        "title": "咒语与发音",
        "brief": "",
        "media": "Ekadas.mp3",
        "list": [],
        "page": [
          "南无·怛那他亚亚\n",
          "nān-mō dā-nā tā yā-yā\n",
          "南无·阿唎亚迦那\n",
          "nán-mó ā-lī-yā jià-nā\n",
          "萨嘎啦般若迦那\n",
          "sǎ gà lā beī-ruō-jià-nā\n",
          "侞哈啦迦亚哒他哒他亚\n",
          "rù hā lā jiā yá dā-tā dā-tā yā\n",
          "啊啦哈呗三呀三菩他亚\n",
          "ā lā hà beī sāng-yā-sanā bù-tā-yā\n",
          "南无·萨唎咓哒他嘎嘚悲唵啦哈那呗\n",
          "nán-mó sā-lī-wā dā-tā-gā-deī beǐ àn-lā-hā-nā-beī\n",
          "三呀三卟嘚悲\n",
          "sǎng-yà-sǎng bū deī beī\n",
          "南无·阿唎亚阿咓卟嘚悲\n",
          "nán-mó ā-lī-yā ā-wā bū deī beī\n",
          "数咓啦亚菩提萨啦咓亚\n",
          "shù-wā-lā yá pū-tī sà-lā-wà-yā\n",
          "摩诃萨啦咓亚摩诃嘎嚧尼哒亚\n",
          "mā-hā sā lē wā yā mā-hā gā lū nī dā yā\n",
          "哒嗝亚他唵他喇他喇体厘体厘图嚧图嚧\n",
          "dà-gē-yā tā ōng tā-lā tā-lā tī-lī tī-lī tū-lū tū-lū\n",
          "伊嘀威伊嘀迦嘞迦嘞卟喇迦嘞卟喇迦嘞\n",
          "yī-dī-weī yǐ dī jiá-leì jià-leī bū-lā-jià-leī bū-lā-jià-leī\n",
          "咕粟咩咕粟咓哇厽伊唎秘唎吉体唑哈啦喇叭麽呀娑哈\n",
          "gū-sū-meī gū-sū-wā wā leí yī-lī mī-lī jì-tī zuò-hā-lā lā-bā mā-yā xīu-hā\n\n",
          "念诵：\n",
          "1. ra ro ru re ri r n.i t.t.e 都是都是卷舌音，发音时舌尖上卷接触上腭；\n",
          "2. c 和 j 都是舌根音，发音时舌尖下降，舌根向上抬；\n",
          "3. t th d dh n l 都是齿音，发音时舌尖向前伸接触上齿，近似英语中 th 的发音。\n\n",
          "注解：\n",
          "1、此版本据音像作品编辑，作标示发音用，非原咒文的汉译版。\n",
          "2、一般咒文都会有固定的句式： 怛侄、他唵（ 也有被译为：达地雅他、嗡/爹呀他、嗡/哆地夜他）。这样会发现《往生咒》和《药师心咒》里都有这句话。而这句话翻译过来就是：即说咒曰： 唵………（末尾通常会用萨婆诃、娑哈来结束。）\n",
          "3、“南无·喝啰怛那·哆啰夜耶， 南无·阿唎耶”——出自《大悲咒》；“南无·怛那他亚亚，南无·阿唎亚迦那”——出自《圣十一面观自在菩萨根本咒》。这两句是完全一样的，只是翻译的不同（毕竟是音译），也正是开头这两句，导致人们误以为这是大悲咒藏语和梵语的不同版本，这是错误的。其根本是不一样的两篇咒文。\n",
          "这两句大致含义是：礼敬三宝！礼敬圣者！只属于开头的礼敬用语。如同我们写演讲稿，开头一般都会写上尊敬的各位领导，各位来宾....也可以理解为，此乃制式内容。\n",
          "4、词语解释（以下汉字仅作标示发音用，并非为原文汉字词语）\n",
          "南无：梵语或印地语中为：赞美、赞颂的意思，宗教引申意义为：皈依。\n",
          "般若迦那：般若揭谛——揭谛真言。揭谛者，超脱妄执之义。般若：意为“终极智慧”、“辨识智慧”。\n",
          "三呀三卟嘚悲：三藐三菩提：无上正等正觉。卟嘚悲：英文音译为Buddha，汉语为佛陀。\n",
          "摩诃：汉语译为：伟大的；大智慧。\n",
          "娑哈：等同于萨婆诃。梵音发音为Svaha（威氏注音）。没有固定的解释，根据不同语境而表现不同意义。\n"
        ]
      },
      {
        "id": 2,
        "level": 2,
        "title": "简介",
        "brief": "",
        "media": "Ekadas.mp3",
        "list": [],
        "page": [
          "十一面观音陀罗尼（梵语：Ekādaśa-mukha Avalokiteśvara Dhāranī，简称Ekādaśa-mukha Dhāranī），又称十一面观音神咒、十一面观音真言，是十一面观音菩萨的陀罗尼，广传于藏传佛教的咒语，类似于汉传佛教的大悲咒，故民间俗称“藏传大悲咒”或者“藏密大悲咒”等。\n\n",
          "此咒语代表的功德，在《十一面神咒心经》中，观世音菩萨表示此咒是十一亿佛陀所宣说。\n\n",
          "今日台湾市面上贩售的“大悲咒”、“舞曲大悲咒”、“梵唱大悲咒”等唱片、录音带等多半是此咒语，而非汉传佛教的大悲咒。\n\n",
          "“十一面神咒”约在公元564年间首先由耶舍崛多译出，并开始流传。要比84句415字的千手观音的“大悲咒”（公元650～660）早约一百年。当时，修行此咒且获得法益的人非常多，其发展约在公元656年间，并由玄奘大师译出《十一面神咒心经》达到顶峰之后，此咒在中土就渐渐没落了。相传梁武帝时期，宝志和尚(公元418至514年)即是十一面观世音的化身。"
        ]
      },
      {
        "id": 3,
        "level": 2,
        "title": "梵音与藏音",
        "brief": "",
        "media": "Ekadas.mp3",
        "list": [],
        "page": [
          "梵音：\n",
          "namo ratna trayāya,nama ārya jñāna sāgara vairocana vyūha rajāya tathāgatāyārhate samyaksambuddhāya,namaḥ sarva tathāgatebhyaḥ arhatebhyaḥ samyaksambuddhebhyaḥ,nama āryāvalokiteśvarāya bodhisattvāya,mahā sattvāya mahā kāruṇikāya,tadyathā,oṃ dhara dhara dhīre dhīre dhru dhru īṭṭe vati,cale cale pracale pracale kusume kusuma vare,ilī mirī ciri citti jālamapanaya,parama śuddhasattva mahā kāruṇika svāhā\n\n",          
          "藏音：\n",
          "南摩 惹纳 达拉雅雅 南摩 阿里雅 佳纳 萨嘎拉 贝勒佳纳 尤哈 拉佳雅 达他嘎达雅阿啦哈帝 桑雅桑布达雅 纳摩 萨噜哇 达他嘎提贝 阿啦哈达呗 桑雅桑布提呗 南摩 阿里雅阿哇噜格帝秀哇啦雅 布地萨埵哇雅 玛哈 萨埵哇雅 玛哈 嘎噜尼加雅 达地雅他 嗡 达啦 达啦 提力 提力 杜露 杜露 易笛威 易笛 加列 加列 不啦加列 不啦加列 固苏美 固苏玛 哇垒 易利 密利 积地 炸哈啦玛巴纳雅 梭哈"
        ]
      },
      {
        "id": 4,
        "level": 2,
        "title": "传译",
        "brief": "",
        "media": "Ekadas.mp3",
        "list": [],
        "page": [
          "此咒汉字音译所出自的经典有四种：\n",
          "1《佛说十一面观世音神咒经》，北周耶舍崛多与阇那崛多共译。（公元564年；北周武帝）\n",
          "2《十一面观世音神咒经》，唐阿地瞿多译。（公元653年；唐高宗；永徽四年）\n",
          "3《十一面神咒心经》，唐玄奘译。（公元656年；唐高宗；显庆元年）\n",
          "4《十一面观自在菩萨心密言念诵仪轨经》，唐不空译。（公元746-774年；唐玄宗；天宝年间）\n\n",
          "北周耶舍崛多与阇那崛多共译的《佛说十一面观世音神咒经》：\n",
          "南无佛陀耶　南无达摩耶　南无僧伽耶 南无若那娑伽罗　毘卢遮那耶　多他伽多耶　南无阿利耶跋路　吉帝摄婆罗耶　菩提萨埵耶　摩诃萨埵耶　摩诃伽楼腻伽耶　南无萨婆哆他伽帝毘耶　阿罗诃陀毘耶　三藐三佛提毘耶　多侄他　唵 陀罗陀罗 地利地利　豆楼豆楼　壹知　跋知　遮离　遮离　钵遮离　钵遮离　鸠蘇咩 鸠蘇摩婆离　伊利弥利脂致　闍罗摩波那耶　冒地萨埵　摩诃伽　卢尼迦　娑波呵\n\n",
          "唐玄奘译的《十一面神咒心经》：\n",
          "敬礼三宝。敬礼圣智海遍照庄严王如来。敬礼一切如来应正等觉。敬礼圣观自在菩萨摩诃萨大悲者 怛侄他 闇（一）达罗　达罗（二）地[口+履]地[口+履]（三）杜噜杜噜（四）壹[齿+来]（去声呼下同）伐[齿+来]（五）折隶折隶（六）钵罗　折隶　钵罗　折隶（七）俱素谜（八）俱蘇摩伐隶（九）壹履弭履（十）止履止徵（知里反，十一）社（时贺反）摩波隶耶（夷何反，十二）戍（输律十）陀萨埵（十三）莫诃迦嚧尼（上声呼）迦（十四）莎（去声呼下皆同）诃（十五）\n\n",
          "唐不空译的《十一面观自在菩萨心密言念诵仪轨经》：\n",
          "曩谟啰怛曩(二合下同)怛啰(二合下同)夜(引)也 曩莫阿(引下同)哩夜(二合下同)枳穰(二合引)曩 娑(引)誐啰 吠[口*路]者曩 尾喻(二合)诃啰惹(引)也 怛他(引下同)蘖多(引)夜啰诃(二合下同)帝 三藐三没驮(引)也曩莫萨嚩怛他蘖帝毗庾(二合)啰诃(二合)毗药(二合下同) 三藐三没驮(引)毗药(二合) 曩莫阿(引)哩夜(二合)嚩路枳帝湿嚩(二合下同)啰也冒地萨怛嚩(二合引下同)也 摩诃萨怛嚩(二合)也 摩诃迦(引下同)噜抳迦(引下同)也 怛儞也(二合下同)他(引下同) 啰娜啰娜啰 地哩地哩度噜度噜 壹知(陟爰反下同)嚩知 者隶者隶 钵啰(二合)者隶 矩苏铭矩苏摩 嚩[口*(隶-木+上)] 壹里弭里 止里止致 惹(引)罗么跛曩也 跛罗么 秫驮 萨怛嚩(二合) 摩诃迦(引)噜尼迦(引) 娑嚩(二合引下同)诃(引下同"
        ]
      },
      {
        "id": 5,
        "level": 2,
        "title": "十一面观音",
        "brief": "",
        "media": "Ekadas.mp3",
        "list": [],
        "page": [
          "梵Ekadas/a-mukha，藏Bcu-gcig-shal\n\n",
          "十一面观音（梵名Ekadasa-mukba），六观音之一，在六道中主救度阿修罗道的一切众生，全称为十一面观音菩萨，是观世音菩萨的化身。其梵名的意译为十一最胜，或十一首，有时又称为大光普照观音。由于形像具有十一头面，所以通称为十一面观音。\n",
          "十一面观音菩萨的名号，是由其神咒而来。该神咒为“十一面观世音神咒”，为十一亿佛陀所说，威力甚大。\n",
          "根据《佛说十一面观世音神咒经》记载：“时观世音菩萨白佛言，世尊，我有心咒，名十一面。此心咒十一亿诸佛所说，我今说之，为一切众生故，欲令一切众生念善法故，欲 令一切众生无忧恼故，欲除一切众生病故，为一切障难灾怪恶梦欲除灭故，欲除一切横病故，欲除一切诸恶心者令调柔故，欲除一切诸魔鬼障难不起故。”由此可知此神咒之广大功德势力。\n\n",
          "六观音之一，七观音之一。全称十一面观音菩萨。系观世音菩萨的化身。其梵名意译为十一最胜，或十一首，有时又称为大扒照观音。由于形像具有十一头面，所以通称为十一面观音。\n",
          "此一观音的著名，是由其神咒而来。该神咒名为‘十一面观世音神咒’，为十一亿佛陀所说，威力甚大。依佛典所载（大正20·149a）︰‘时观世音菩萨白佛言，世尊，我有心咒，名十一面。此心咒十一亿诸佛所说。我今说之，为一切众生故，欲令一切众生念善法故（中略）欲除一切诸魔鬼神障难不起故。’持这一神咒的人，现身可得十种功德（无病、常念佛、衣食充足等）及四种果报（临终见佛、永不堕地狱、不为禽兽所害、命终生无量寿国）。由于神咒效验如此，因此持诵该咒及尊崇该咒本尊十一面观音者，历代不乏其人。\n\n",
          "此一观音出现在汉译经轨中，为时甚早，仅次于圣观自在菩萨。依《十一面观世音神咒经》所说，其形像为（大正20·150c）︰\n",
          "‘身长一尺三寸，作十一头，当前三面作菩萨面，左厢三面作嗔面，右厢三面似菩萨面，狗牙上出，后有一面作大笑面，顶上一面作佛面，面悉向前，后着光。又，其十一面各戴花冠，其花冠中各有阿弥陀佛。观世音左手把澡瓶，瓶口出莲花；展其右手以串璎珞，施无畏手。’\n\n",
          "然而，古来所见的图像，未必皆如该经所载。其十一面的配置有种种不同，或有二臂、四臂、八臂之异。例如︰\n",
          "(1)《十一面仪轨》出四臂说，谓右第一手是施无畏，第二手执念珠。左第一手执莲花，第二手持军持（即瓶）。\n",
          "(2)印度孟买卡内利（Kanheri）石窟安置的四臂像，本面顶上有三重，各安三面，其上再安一面，合为十一面。\n",
          "(3)山西省太原县天龙山第九窟有二臂像，本面顶上的周围刻十面，其上又安一佛面。左手屈而持钵，右手垂下作施无畏印。\n",
          "(4)新疆省高昌出土的十一面像，本面顶上有五面，其上又有二面，更上有一面，本面的左右耳各安一面。\n\n",
          "此外，敦煌千佛洞第一○二窟的壁画像，及西藏所传画像皆有八臂像。前者是本面顶上安五面，其上又安二面，二面中间安化佛一体，其上更安一面，本面左右耳各安一面嗔怒相。八臂中，左第一手持莲花，第二手持月珠，第三手执幢幡，第四手结施无畏印。右第一手执红莲花，第二手持日珠，第三手持锡杖，第四手则剥落不明。后者是本面顶上安三面，其上再安三面，更上又安一面，本面左右耳各安一面。八臂中，左右第一手于胸前合掌。左第二手持莲花，第三手持弓矢，第四手持罥索。右第二手持数珠，第三手持法轮，第四手作与愿印。\n\n",
          "此一观音的特殊形像──十一面，有其特殊的象征意义。十一面中，前三面为慈相，是菩萨见到行善众生时生出慈心的大慈与乐相。左三面为嗔相，是见到行恶众生时生出悲心的大悲救苦相。右三面白牙上出相，是见到净业众生时所发出的赞叹、劝进相。最后一面是暴笑面，是见到善恶杂秽众生时，为使其改恶向道所生的怪笑相。顶上的佛面，是为修习大乘的众生所作的说法相。关于这十一面的配置，历代佛徒所绘颇有不同。此外，或谓前左右各有三面，乃象征度化三有之众生。或言寂静相三面表示清净行者的三毒，威怒的三面表示破除障碍善男善女正道正行的三障，利牙三面表破除恶魔恶人等左道的三障，后面的笑怒相表断三毒等之后必得一切智。此十面为大悲方便之化仪。顶上佛面则为本地法身，即此十一面表因果一体本迹不二之义。\n\n",
          "在密教胎藏现图曼荼罗中，此观音位列苏悉地院北端，具四臂，趺坐于莲花上。本面两侧各有一面，其上有五面，更上有三面，合本面而成十一面。右第一手结施无畏印，第二手执念珠。左第一手持莲花，第二手持军持。\n\n",
          "盖莲花表众生本具之自性清净心，军持瓶是长养此莲花的大悲甘露水，数珠表精进义，对一切众生施无畏故结施无畏印。或言念珠表大悲之德，施无畏表大慈之德，莲花表三昧之理，澡瓶表大悲智之义。或谓念珠表根本智、大圆镜智，智断烦恼，故为调伏义。施无畏乃三业之化用，是成所作智，为息灾义。莲花表观音之体，是妙观察智，花为人所爱，故为敬爱义。澡瓶表以甘露之智水润泽一切众生，是平等性智，为增益之义。四智之总体为法界体性智，故此尊为莲华部五智圆满之尊。\n\n",
          "十一面观音之密号为变异金刚，或称慈愍金刚。种子为‘迦’（ka）。以开敷莲华或军持为三昧耶形。印契是作金刚合掌，深叉十指，然后举至头上。此即行者观十指为十面，加自己的一面而成十一面，自身即成十一面尊之身。\n\n",
          "另外，有为除病而供养此尊之法，称之为十一面法。有以十一面观音为中尊而建立的曼荼罗，称之为十一面观音曼荼罗。\n\n",
          "［参考资料］　《千光眼观自在菩萨秘密法经》；《陀罗尼集经》卷一、卷二、卷四、卷十二；《七佛八菩萨所说大陀罗尼神咒 经》卷一；《不空罥索神变真言经》卷四；《佛祖统纪》卷三十七。"
        ]
      }
    ]
  },
  {    
    "id": 2023,
    "level": 1,
    "title": "三字总持真言",
    "brief": "",
    "media": "three.mp3",
    "page": "",
    "sections": [
      {        
        "id": 1,
        "level": 2,
        "title": "咒语",
        "brief": "",
        "media": "three.mp3",
        "list": [],
        "page": [
          "嗡阿吽—是身口意最殊胜的精华\n\n",
          "嗡———是五方佛报身圆满\n\n",
          "阿———是法身不变圆满\n\n",
          "吽———是化身莲师尊前圆满\n\n",
          "嗡阿吽—可以获得法报化三身\n\n",
          "嗡阿吽—可获得身、口、意的成就\n\n",
          "嗡阿吽—是三传承(密意/持明/口耳)命脉\n\n",
          "嗡阿吽—可以获得三身持明果位\n\n",
          "嗡阿吽—可以消除三世一切的罪障\n\n",
          "嗡阿吽—可以勾召天、魔、人\n\n",
          "嗡阿吽—可以成办六度波罗密\n\n",
          "嗡阿吽—可以去除外道的诅咒\n\n",
          "嗡阿吽—可以摧灭五毒魔军\n\n",
          "嗡阿吽—可以到达普贤王如来本初净土"
        ]
      },
      {        
        "id": 2,
        "level": 2,
        "title": "简介",
        "brief": "",
        "media": "three.mp3",
        "list": [],
        "page": [
          "三字总持真言，又称三字神咒、三字真言、普贤王如来根本咒，咒文只有唵哑吽（又作唵阿吽或唵啊吽）三字，是佛教的重要咒语，代表毘卢遮那佛或者诸佛的身语意之德\n\n",
          "“嗡阿吽”三种子字是三世诸佛的心髓，也是一切佛菩萨身语意的根本种子字，而一切心咒犹如诸佛菩萨的命根。仅仅是口诵心咒，即可感应到诸佛之心，从而获得无量的福德。尤其是嗡阿吽三字金刚咒，它是咒中之王，是一切咒的源头，也是诸咒之母，这在若干密续中多有提及。\n",
          "“嗡”代表佛的身密，白色，化身； “阿”代表佛的口密，红色，报身； “吽”代表佛的意密，蓝色，法身。\n",
          "“嗡”：象征五部佛的种子字、报身佛的心咒 “阿”：象征普贤王如来等、法身佛的心咒 “吽”：象征如释迦摩尼佛、莲花生大士等之所有化身佛的佛号与心咒\n",
          "嗡啊吽：能断除三毒，所谓三毒就是贪瞋痴，而所有八万四千种的烦恼，其根源就是三毒。"
        ]
      },
      {        
        "id": 3,
        "level": 2,
        "title": "意义",
        "brief": "",
        "media": "three.mp3",
        "list": [],
        "page": [
          "《瑜伽大教王经》云：“唵”字是中央大遍照如来（即毘卢遮那佛），“哑”字代表西方无量寿佛（即阿弥陀佛），“吽”字代表东方阿閦如来（即不动佛）。\n\n",
          "“唵”字号称诸陀罗尼之首字，象征“身”清净。“哑”字是一切梵音的根本，号称所有种子字之母，象征“语”清净。“吽”字号称诸陀罗尼之末字，象征“意”清净。"
        ]
      },
      {        
        "id": 4,
        "level": 2,
        "title": "出处",
        "brief": "",
        "media": "three.mp3",
        "list": [],
        "page": [
          "《瑜伽大教王经》云：唵字是大遍照如来(即毗卢遮那佛)。哑字是无量寿如来。(即阿弥陀佛)吽字是阿閦如来(即不动佛)。\n",
          "如来因住多年修道。不得菩提。后习此观。于初夜分。便成正觉。谓唵字具含无量法门。是一切真言之母。一切如来皆因观想此字。而得成佛。阿字是毗卢佛身。亦是法界。亦是菩提心。若人想念。能生无量功德。吽字总摄金刚部。一切真言。是金刚部主身。亦是三解脱门若常想念。能除一切罪障。成就一切功德。\n\n",
          "佛言秘密主。我于无量无数劫中。修习如是波罗蜜多。至最后身。六年苦行。不得阿耨多罗三藐三菩提成毗卢遮那。坐道场时。无量化佛。犹如油麻遍满虚空。诸佛同声而告我言。善男子云何而求成等正觉。我白佛言。我是凡夫。未知求处。惟愿慈悲为我解说。是时诸佛同告我言。善男子谛听谛听。当为汝说。今宜应当于鼻端。想净月轮。中作唵字观。作是观已。于后夜分得成阿耨多罗三藐三菩提。善男子十方世界如恒河沙三世诸佛。不于月轮作唵字观。得成佛者。无有是处。何以故。唵字即是一切法门。亦是八万四千法门宝炬关锁。唵字即是毗卢遮那佛之真身。唵字即是陀罗尼母。从此能生一切如来。从如来生一切菩萨。从菩萨生一切众生。乃至生少分所有善根。善男子此陀罗尼具如是等不可思议威德功用。穷劫演说。劫数可尽。\n",
          "《大毗卢遮那经指归（并序）》\n",
          "《大正新修大藏经》第 19 册 No. 0997 《守护国界主陀罗尼经 》\n",
          "《乾隆大藏经》第0973部～《守护国界主陀罗尼经》十卷\n\n",
          "唱唵字时。出一切物皆无我我所声。唱阿字时。出一切法皆灭没声。\n",
          "《方广大庄严经 》\n",
          "般若波罗蜜多心者唵释云。唵字者觉悟义。觉悟有四种。所谓声闻觉悟·缘觉觉悟·菩萨觉悟·如来觉悟。\n\n",
          "从阿字观谛审分明如日照空。即是了见佛性。所获福无有比量。\n",
          "《大正新修大藏经》第 18 册 No. 0906 《佛顶尊胜心破地狱转业障出三界秘密三身佛果三种悉地真言仪轨》\n\n",
          "此名三字总持真言。凡诸作法。以此真言总加持之。皆得坚固广大无穷无尽之用也。瑜伽大教经云。\n",
          "由持此唵字。加持威力故。纵观想不成。于诸佛海会。及供养云海。真实具成就。由诸佛诚谛。法尔所成故。\n",
          "由适诵阿字。摧灭诸罪障。获诸悦意乐。等同一切佛。超圣众魔罗。不能为障碍。应受诸世间。广大之供养。\n",
          "由吽字加持。虎狼诸毒兽。恶心人非人。尽无能凌屈。如来初成道。于菩提树下。以此印密言。摧坏天魔众。是此三字。既具如斯妙用。是故文中重重念之。次振铃唱。\n",
          "《卍新纂续藏经》第 59 册 No. 1081 修设瑜伽集要施食坛仪\n\n",
          "这是三时一切如来的真实身语意，堪为三世佛陀所说的一切咒语之王、一切咒语之本，念诵此咒能成就所有咒语，无论是什么咒语，开头加上“嗡啊吽”，都会变成智慧咒，使一切未成办之事得以成办，一切不吉祥变为吉祥，一切罪业荡然无存。\n",
          "《密集续》与《八大法行续》等续部中唯一赞扬这一咒语。大圆满续等之中说“嗡啊吽”咒能焚净六道的种子。仅仅念诵也能消尽轮回的障碍，相当于持诵浩瀚无边三世寂猛如来的咒语。诸如此类，功德无量，这是诸续部中再三宣说的。\n",
          "如《密集续》中云：“此咒三世佛，身语意欢喜，嗡字佛身胜，啊字佛语道，吽字明智意，此为胜菩提，此仅一切佛，尽成正等觉，智金刚幻化，现佛因与果，此等佛士夫，赞谓密明咒，生次等誓言，修三坚金刚。”\n",
          "又云：“嗡字智慧咒，能获金刚身，啊菩提幻主，能得金刚语，吽字身语意，得坚三金刚。”"
        ]
      },
      {        
        "id": 5,
        "level": 2,
        "title": "梵文",
        "brief": "",
        "media": "three.mp3",
        "list": [],
        "page": [       
        ],
        "image": "Three"
      }
    ]
  },
  {
    "id": 2024,
    "level": 1,
    "title": "般若无尽藏陀罗尼",
    "brief": "",
    "media": "namo_infinity.mp3",
    "page": "",
    "sections": [
      {
        "id": 1,
        "level": 2,
        "title": "真言与发音",
        "brief": "",
        "media": "namo_infinity.mp3",
        "list": [],
        "page": [
          "纳谟薄伽伐帝，\n",
          "nā mó bó qié fá dì\n\n",
          "钵唎若，波罗蜜多曳。\n",
          "bō lì rě，bō luó mì duō yì。\n\n",
          "怛侄他，唵，\n",
          "dá zhí tuō, ōng\n\n",
          "纥唎，地唎，室唎，\n",
          "hé lì，dì lì，shìlì\n\n",
          "戍噜知，三蜜栗知，\n",
          "shù lǔ zhī，sān mì lì zhī\n\n",
          "佛社曳，莎诃。\n",
          "fó shè yì，suō hē\n\n",
          "发音注解：\n",
          "纳谟（nā mó）：是“南无”的不同音译词。“南无”的不同音译词有很多，例如：南谟、南牟、那谟、那模、娜谟、纳慕、娜母、南忙、纳莫、曩莫、曩谟……，这些音译词，都是音同或音近的词，都可以读作“南无”。今人多读成南（ná拿）无（mó摩）。\n\n",
          "薄：读作（bó博），不读（báo雹），也不读作（bò簸）。\n",
          "伽：读音（qié茄）。\n",
          "若：读古音（rě惹），不读今音（ruò弱），有的书中写做“惹”。\n",
          "曳：古音读（yì义）。不读今音（yè夜）。\n",
          "怛（dá答）侄（zhí直）他（tuō拖）。\n",
          "唵：读（ōng嗡）或读（ǎn俺）。（ōng），汉字无此音，一般注近似音读作（wēng嗡）。\n",
          "纥：应读为（hé合）。\n",
          "戍：读音是（shù）。\n",
          "噜：古读（lǔ鲁）。不读今音（lū）。"
        ]
      },
      {
        "id": 2,
        "level": 2,
        "title": "简介与考证",
        "brief": "",
        "media": "namo_infinity.mp3",
        "list": [],
        "page": [
          "《般若无尽藏陀罗尼》，佛教重要咒语，是附属于《金刚经》的真言，，象徵《金刚经》诸法皆空之德。又称《般若无尽藏真言》、《般若眼真言》、《般若根本真言》、《金刚般若心真言》。收在《陀罗尼集经》卷三，载于《大正藏》第十八册。由般若菩萨守护，又称《般若菩萨无尽藏真言》\n\n",
          "佛陀对此咒语极为赞叹，称之为“十方三世诸佛宗祖，亦是十方三世诸佛无尽法藏，一切般若波罗蜜母。过、现、未来诸佛、菩萨，常所供养、恭敬、赞叹。”并强调说：“若善男子、善女人等，以至诚心，书写、读诵、如说修行，是人所有百千万亿恒河沙劫生死重罪，于须臾顷，悉灭无余。\n",
          "《陀罗尼集经》本為筏耶思绳伽法师翻译，後來的不空三藏大师又重译，其咒语出自《修习般若波罗蜜菩萨观行念诵仪轨》，收在《大正藏》第二十册。此外，《房山石经》亦收录此陀罗尼，载于《大正藏》第二十八册。此经亦备受明代雲棲蓮池推崇，蓮池大師将此咒收入《诸经日诵》，作为該派門徒必修功课之一。\n\n",
          "最早是姚秦鸠摩罗什三藏法师译《金刚经》时所翻译出来的，附于《金刚经》的文末。\n",
          "不过目前流通于《金刚经》文末的版本，则是到了明朝《新纂续藏经》 (在《大正新脩大藏经》之后) 的《金刚经注解》乃至《金刚经音释直解》才确立成型。应是因应语音的转变，于明朝当时重新音译过的结果。"
        ]
      },
      {
        "id": 3,
        "level": 2,
        "title": "功德",
        "brief": "",
        "media": "namo_infinity.mp3",
        "list": [],
        "page": [
          "摘录自《陀罗尼集经》\n\n",
          "佛言：此陀罗尼印，有四种名：一名般若无尽藏，二名般若眼，三名般若根本，四名金刚般若心。\n",
          "此陀罗尼印，有大功德。若能至心如法受持，随诵一遍，出生一万八千修多罗藏。又彼一一修多罗藏中，各各出生二万五千修多罗藏。又彼一一修多罗中，出生百万修多罗藏。又彼一一修多罗中，出生无量百千万亿那由他阿僧只修多罗藏，如是乃至展转出生无量无尽修多罗藏。所出经题、名句、义味，各各不同，而不重出。如是念念出生无尽，是故名为无尽藏陀罗尼印。\n\n",
          "此陀罗尼印，即是十方三世诸佛宗祖，亦是十方三世诸佛无尽法藏，一切般若波罗蜜母。过、现、未来诸佛菩萨，常所供养，恭敬赞叹。 若善男子、善女人等，以至诚心，书写读诵，如说修行。是人所有百千万亿恒河沙劫生死重罪，于须臾顷，悉灭无余。此陀罗尼印所有功德，我若住于百千万亿阿僧祇劫，叹犹不尽，何况余人叹之能尽。\n\n",
          "若欲修行般若波罗蜜者，一食斋戒，香汤沐浴，着新净衣，入于道场，要当先诵此陀罗尼，并作此印，满百万遍，然后修行余般若法，决定成就，是故名为般若根本。\n\n",
          "此陀罗尼印，悉能照了一切般若波罗蜜法，故名般若波罗蜜眼。\n",
          "此陀罗尼印，悉能摧灭一切障碍，悉能住持一切诸佛菩萨功德，故名金刚般若心也。"
        ]
      },
      {
        "id": 4,
        "level": 2,
        "title": "佛说回向轮经",
        "brief": "",
        "media": "namo_infinity.mp3",
        "list": [],
        "page": [
          "于阗三藏尸罗达摩于北庭龙兴寺译\n\n",
          "如是我闻。一时佛在大摩尼金刚宝山峰中。与大菩萨众俱。尔时世尊告金刚摩尼菩萨言。佛子若有菩萨求大菩提。为欲救度一切有情。已受菩萨律仪戒。学已曾发起大菩提心。有大悲愍。常欲奉事一切如来。欲广积集诸大菩萨福德资粮。欲证佛智。欲以无碍等持总持诸解脱门神通游戏。欲令虚空成大库藏。欲令自手似如意宝作是奉施。唯愿一切诸佛世尊。已住十地诸大菩萨。持金刚者。当忆念我。弟子某甲已发菩提心未安住正道。今持身心。于一切时。以一切种奉施三世诸佛菩萨。愿大自在诸佛如来。已证大地一切菩萨。当摄受我。令我大福德智慧资粮。猛利精进广大心量。寂静调伏神通自在。波罗蜜多速得圆满\n\n",
          "复作是言。唯大悲者当忆念我。弟子某甲堕在生死系以大缚。闭居牢狱离正道法。逼以强力烦恼怨敌。无怙无救无目无依。无将无导游行僻路。趣向生死背大涅槃。顺诸恶趣将堕险路。临仆恶道常遇恶友。离善知识迷于邪正。有利无利有义无义。远离诸善成就不善。常背贤圣诸佛菩萨。生老病死忧恼所迫。不得安隐无怖无畏。心常散乱阙修寂静调伏施戒及不放逸。远离等持总持二门十地法忍。不能安住甚深般若波罗蜜多及平等性。不修无量慈悲喜舍。不具菩萨三聚戒蕴。远离无障无碍大智。不能安住于寂灭因善成立法。远离神通力无所畏。不住正念不能成就随行趣入无忘失法。匮诸功德。见取疑惑障于通达七等觉支。阙修如实八圣道支。无量百千苦恼所逼。而常炽然众苦逼迫。心常下劣忿恨散乱。常顺烦恼。唯愿一切诸佛菩萨。依大悲愍为我救护。为我归依为我导师。唯愿令我速得圆满大正觉路。大菩提道菩提资粮。又愿令我速得圆满如来十力四无所畏。十八不共诸如来法。无碍辩才等持解脱陀罗尼门。功德神通波罗蜜多。又愿与我一切成就一切功德\n\n",
          "复次为转广大供养应作是言。又愿一切诸佛世尊。已得大势诸菩萨众。当忆念我。弟子某甲。今于一切佛菩萨所转大恭敬。承事供养以身奉献。所有十方诸世界中大庄严具。所谓种种宝宫。诸宝庄严宝树宝山。宝座宝坛珍宝行列。宝盖宝幢宝饰璎珞。真珠罗网宝器宝聚积宝光焰。诸宝洲中大末尼宝。清净灯树宝铃和鸣。末尼光曜真金缨拂。垂覆连接妙金莲花。阎浮檀金以为其须。金树行列种种宝宫。宝云叆叇雨众宝渧。诸宝藏殿众妙末尼。闲错墙壁宝珠栏楯。大持明者可乐圆苑。屋宅宝宫殿堂树林皆可爱乐。以如是等无摄无受。回向一切诸佛菩萨。于赡部洲所有妙药长寿药类。诸末尼宝能与有情所求众药。自然成美殊胜饮食。并诸香树种种异类。旃檀妙树阿伽卢树。沉水赤檀大叶恒花。能醉香等诸树种类。可乐妙香无摄无受诸如意树。于大海中种种异类。诸末尼宝如意宝珠。及须弥山鸡娑啰山。香山摩尼耶山。尹地(二合)耶大山。曼陀罗山金刚山等。诸大山中种种宝峰。宝台宝石宝窟宝宫。宝饰宝片众宝阶道。诸末尼柱诸宝灯轮。诸琉璃等末尼种类。所有天上无主天宫。天诸名花悦意乐见。天诸乐具微风吹动。空宫行伍和鸣美声。天诸音乐不鼓自然出美妙声。天诸众鸟住空宫中。鸣妙音声并诸宝云出大美声。天诸末尼歌咏音乐。并诸妙香花树鬘树涂香烧香树。灯树幢树幡树宝树。此等一切无所摄受。奉施一切诸佛菩萨。所有一切佛眼所睹。诸佛刹中大供养云。花云香云鬘云烧香云。涂香云宝盖云宝幢云宝幡云。宝衣云宝聚云宝器云大末尼聚云。种种微妙大宝珠云。又以香油满大灯器。量等千界燃以灯炷。量百须弥。奉施一切诸佛世尊诸大菩萨。由是供养所生胜福。并将回向无上菩提。如过去佛所修诸善。以无所得而为方便。回向菩提。我亦如是持此功德。回向无上正等菩提。劝请诸佛。唯愿往赴菩提道场。降伏魔怨证大菩提转大法轮。欲灭度者为诸有情。劝请愿住满一大劫。随喜一切诸佛菩萨一切有情所修诸福。发露忏悔一切诸罪。犹如三世诸佛菩萨忏悔罪障。我亦如是愿罪销灭。奉施乃至忏悔已毕。即以净心忆念一切诸佛菩萨。对佛像前诵此密言满足八遍密言曰\n\n",
          "唵娑颇(二合)罗裟颇(二合)罗微摩那娑(去引)啰摩诃(引)若缚吽\n\n",
          "诵密言已。即便随欲。成就天妙大供养云。一切佛所而得现前。若善男子或善女人。系念于佛或昼或夜。转诵如是大回向轮。此善男子或善女人。诸罪销灭一切烦恼渐得微薄。能获如前所说功德。若转一遍得百梵福。梦常见佛。命终之后得生净土。佛说是经已诸菩萨众欢喜奉行"
        ]
      }
    ]
  },
  {    
    "id": 2025,
    "level": 1,
    "title": "佛顶尊胜陀罗尼",
    "brief": "",
    "media": "vijaya.mp3",
    "page": "",
    "sections": [
      {        
        "id": 1,
        "level": 2,
        "title": "佛顶尊胜陀罗尼咒",
        "brief": "",
        "media": "vijaya.mp3",
        "list": [],
        "page": [
          "na mo bao qie ba di\n",
          "那 谟 薄 伽 跋 帝\n",
          "ti li lu jia ，bo la di，\n",
          "啼 隶 路 迦 ，钵 啰 底 ，\n",
          "pi shi se zha ye，bo tuo ye \n",
          "毗 失 瑟 咤耶 ，勃 陀 耶\n",
          "bao qie ba di\n",
          "薄 伽 跋 底\n",
          "da zhi tuo\n",
          "怛 侄 他\n",
          "ong\n",
          "唵\n",
          "pi shu tuo ye，\n",
          "毗 输 驮 耶 ，\n",
          "suo mo san man duo po suo\n",
          "娑 摩 三 漫 多 皤婆 娑\n",
          "suo po la qie di jia he na\n",
          "娑 破 啰 揭 底 伽 诃 那\n",
          "suo po shu di，a bi zhe，\n",
          "娑 婆 皤 秫 ，阿 鼻 诜者 ，\n",
          "su jie duo fa zhe na\n",
          "苏 揭 多 伐 折 那\n",
          "a duo pi shai ji\n",
          "阿 嘧咧多 毗 晒 鸡\n",
          "a he la a he la\n",
          "阿 诃 啰 阿 诃 啰\n",
          "a san tuo luo ni\n",
          "阿 瑜散 陀 罗 尼\n",
          "shu tuo ye shu tuo ye\n",
          "输 驮 耶 输 驮 耶\n",
          "qie qie na pi ti\n",
          "伽 伽 那 毗 秫提\n",
          "wu se ni sha pi shi ye ti\n",
          "乌 瑟 尼 沙 毗 逝 耶 秫提\n",
          "suo he suo la，he la shi，shan zhu di di\n",
          "娑 诃 娑 啰 ，喝 啰 湿 弭，珊 珠 地 帝\n",
          "sa po da ta jie duo，di se ye，\n",
          "萨 婆 怛 他 揭 多 ，地 瑟 咤耶 ，\n",
          "di se chi di，mu zhi li\n",
          "頞地 瑟 耻 帝 ，慕 侄 隶\n",
          "ba zhe la jia ye，\n",
          "跋 折 啰 迦 耶 ，\n",
          "seng he duo na ti\n",
          "僧 诃 多 那 秫提 \n",
          "sa po fa luo pi ti\n",
          "萨 婆 伐 罗 拏毗 秫提\n",
          "bo luo di ni fa da ye a ti\n",
          "钵 罗 底 你 伐 怛 耶 阿 瑜秫提\n",
          "sa mo na a di se chi di\n",
          "萨 末 那 阿 地 瑟 耻 帝\n",
          "mo mo\n",
          "末 祢 末 祢\n",
          "da duo bu duo ju bo ti\n",
          "怛 闼多 部 多 俱 胝钵 唎秫提 \n",
          "pi sa pu bo di ti\n",
          "毗 萨 普 咤勃 地 秫提\n",
          "she ye she ye\n",
          "社 耶 社 耶\n",
          "pi she ye pi she ye\n",
          "毗 社 耶 毗 社 耶\n",
          "sa mo la sa mo la，\n",
          "萨 末 啰 萨 末 啰 ，\n",
          "bo tuo di se chi duo ti\n",
          "勃 陀 頞地 瑟 耻 多 秫提\n",
          "ba zhe li ba zhe la jie\n",
          "跋 折 梨 跋 折 啰 揭 鞞\n",
          "ba zhe lan po fa du\n",
          "跋 折 滥 婆 伐 都\n",
          "me me sa po sa，\n",
          "么 么 萨 婆 萨 埵，\n",
          "xie jia ye pi ti\n",
          "写 迦 耶 毗 秫提\n",
          "sa po jie di bo ti\n",
          "萨 婆 揭 底 钵 唎秫提\n",
          "sa po da ta jie duo，\n",
          "萨 婆 怛 他 揭 多 ，\n",
          "san mo shi po suo e di se chi di，\n",
          "三 摩 湿 婆 娑 遏 地 瑟 耻 帝 ，\n",
          "bo tuo bo tuo，\n",
          "勃 陀 勃 陀 ，\n",
          "san tuo ye san tuo ye，\n",
          "蒱 陀 耶 蒱 陀 耶 ，\n",
          "san man duo bo ti\n",
          "三 漫 多 钵 唎秫提\n",
          "sa po da ta jie duo，\n",
          "萨 婆 怛 他 揭 多 ，\n",
          "di se na，di se chi di\n",
          "地 瑟 咤那 ，頞地 瑟 耻 帝\n",
          "suo po he\n",
          "娑 婆 诃"
        ]
      },
      {        
        "id": 2,
        "level": 2,
        "title": "佛顶尊胜陀罗尼心咒",
        "brief": "",
        "media": "vijaya_code.mp3",
        "list": [],
        "page": [
          "又称 尊勝佛母心咒\n",
          "又称 佛顶尊胜陀罗尼真言咒语\n\n",
          "òng \n",
          "唵\n",
          "pǔ lóng\n",
          "普隆\n",
          "suō hā\n",
          "娑哈\n",
          "òng\n",
          "唵\n",
          "ā mí dá ā yōu dá dǐ\n",
          "阿弥达阿优达底\n",
          "suō hā\n",
          "娑哈\n\n",
          "om amrto--dbhave svāhā\n",
          "om amrta teje hara hum\n",
          "om amrta teja vati svāhā"
        ]
      },
      {        
        "id": 3,
        "level": 2,
        "title": "真言",
        "brief": "",
        "media": "vijaya.mp3",
        "list": [],
        "page": [
          "佛顶尊胜大心陀罗尼\n",
          "sarva--tathāgata--hrdaya--adhi-sthite svāhā\n",
          "出自《房山石经-释教最上乘秘密藏陀罗尼集-卷五》第二十八册页20上\n\n",
          "佛顶尊胜小心陀罗尼\n",
          "namo bhagavate-usnīsāya om bhagavan jayatu visuddhe svāhā\n",
          "出自《房山石经-释教最上乘秘密藏陀罗尼集-卷五》第二十八册页20上\n\n",
          "佛顶尊胜大心真言\n",
          "om amrta prabhe vipula garbhe pra-bodhi mahā--garbhe dhuru--dhura svāhā\n",
          "出自《大正藏》第三十九册页1032下-1033上-《图像部-三》页5\n\n",
          "佛顶尊胜心中心真言\n",
          "om sarva siddhike śodhani svāhā\n",
          "出自《大正藏》第三十九册页1032下-1033上-《图像部-三》页5\n\n",
          "附：除障佛顶真言\n",
          "namah samanta buddhānām hrūm vikirana panca--usnīsa\n",
          "出自《大正藏》第十八册页159下，138中，121上"
        ]
      },  
      {        
        "id": 4,
        "level": 2,
        "title": "简介",
        "brief": "",
        "media": "vijaya.mp3",
        "list": [],
        "page": [
          "尊胜咒（梵语转写：Vijaya Dhāraṇī），原称大佛顶首尊胜陀罗尼或佛顶尊胜陀罗尼（Sarva Durgati Pariśodhana Uṣṇīṣa-vijaya Dhāraṇī），亦名净除一切恶道佛顶尊胜陀罗尼，出自于《佛顶尊胜陀罗尼经》及相关经典的佛教咒语 。由释迦牟尼佛为救度善住天子所宣说，也为八十八殑伽沙俱胝百千诸佛共同宣说，另宋代法天译《佛说一切如来乌瑟腻沙最胜总持经》谓此咒亦为无量寿佛向观世音菩萨宣说\n\n。",
          "念诵尊胜咒之修法称为“尊胜法”，常以尊胜佛顶（藏传佛教称为尊胜佛母）为本尊。\n\n",
          "《树林清规 卷上》之「日中行事」列有「三大陀罗尼」为：「大悲心陀罗尼」、「佛顶尊胜陀罗尼」、「消灾妙吉祥陀罗尼」。为佛门必诵功课。\n\n",
          "据《尊胜陀罗尼流布缘起》载，唐代宗大历十一年(776)，诏令天下僧尼每日诵此陀罗尼二十一遍，于每年正月一日具载呈报。详《大正藏》第十九册页349。\n\n",
          "缘起：\n",
          "在佛陀时代，一位在天界的善住天子，有一天突然听到一个声音，告诉他福报即将享尽，七日后死亡，并且会先转生畜生道，而后又再堕落地狱道受种种苦刑，之后再投胎在卑贱的人家，如此接连转生受恶报。善住天子听后非常惊恐，赶忙去向帝释天主求救；帝释天主入定观察确认后，赶忙再向释迦牟尼佛求救。佛陀知道后，便传下了“尊胜咒”，而善住天子依佛陀的指示，连续持诵六日六夜后，终于净除了过去世所造的种种罪业，增福增寿，并得到释迦牟尼佛的摩顶授记。"
        ]
      },   
      {        
        "id": 5,
        "level": 2,
        "title": "传承",
        "brief": "",
        "media": "vijaya.mp3",
        "list": [],
        "page": [          
          "在唐代，尊胜咒是佛教徒间最流行念诵的咒语；甚至大历十一年（776年）时，唐代宗更下达诏书，命令全国僧尼每日须持诵尊胜咒21遍，并于每年的正月初一，向皇帝汇报去年全国僧尼持诵的总数。\n",
          "而在贞观二年（860年），日本清和天皇也下了相同的诏令，可见尊胜咒受重视的程度。\n\n",
          "山西省五台县城北20公里西峡村山峪——尊胜寺\n",
          "过去，佛教信徒和游人徒步登五台山，都经过此地。从五台城出 发，翻阁子岭，下茹湖盆地，然后上虎阳岭，又东北方向穿龙湾，就直指南台和中台相交的金阁岭了。因此，这里被称为“五峰咽喉”。\n",
          "尊胜寺创建于唐代，当时称善住阁院，北宋天圣四年重修，名为真容禅院，明万历十九年复修后改称为尊胜寺，清同治七年作了部分补修。寺内清康熙二十四年碑记载有该寺的历史。现存寺庙是民国年间再修后的形式。\n",
          "相传，唐朝有一个印度高僧佛陀波利“及闻震旦，有文殊住处，远涉流沙，特来礼谒。以仪凤元年，达此土。至台山南，蹑虎阳岭，俯爷之间，林木干云，名花匝地，翘首五峰，生大欣慰。”他五体投地，向空中说，我远地而来，就是想见文殊菩萨的圣容。这时，忽见一位老人，从山谷中走出，用梵语对波利道：“汉地众生，多造罪业，出家之士，多犯戒律，西土有《佛顶尊胜陀罗尼经》，能灭众生重恶业垢，汝持来否？”波利答曰：“贫道直来礼谒，不将经来。”老人曰：“既不将经，徒来何益？纵见文殊，岂能识之，汝当速返，取此经来。”波利听罢，十分感激，忙磕头于老人的脚下，及抬头，忽然不见了老人，方知刚才就是见到了文殊菩萨。波利更虔诚了，复还印度，取了《佛顶尊胜陀罗尼经》，于弘道元年，到了中国的长安，将前后过程奏于唐高宗。高宗大悦，命日照三藏法师与波利参译。赐给波利绢三千匹，把经留下来。波利泣奏道：“我是受命去取经，不是为了进献经书图个人富贵。”高宗也受到感动，于是留下译本，还给梵文经。波利带上梵文经，再登五台山，后来在五台山坐化。历史上的佛陀波利为中印佛教文化交流作出了贡献。"
        ]
      }, 
      {        
        "id": 6,
        "level": 2,
        "title": "原译版",
        "brief": "",
        "media": "vijaya.mp3",
        "list": [],
        "page": [
          "佛顶尊胜陀罗尼\n",
          "原译版，佛顶尊胜陀罗尼注义-不空三藏译版\n\n",
          "Uṣṇīṣa Vijaya Dhāraṇī\n\n",
          "namo bhagavate trailokya prativiśiṣṭaya buddhāya bhagavate.\n",
          "tadyathā, om, viśodhaya viśodhaya, samâsama\n",
          "samantāvabhāsa-spharaṇa gati gahana svabhāva viśuddhe,\n",
          "abhiṣiñcatu mām. sugata vara vacana amṛtâbhiṣekai.\n",
          "āhara āhara āyuḥ saṃ-dhāraṇi. śodhaya śodhaya gagana viśuddhe.\n",
          "uṣṇīṣa vijaya viśuddhe sahasra-raśmi sam-codite.\n",
          "sarva tathāgatâdhiṣṭhānādhiṣṭhita mahā-mudre.\n",
          "vajra kāya sam-hatana viśuddhe.\n",
          "sarvāvaraṇâpāyanagati pariviśuddhe, prati-nivartaya āyuḥ śuddhe.\n",
          "samayâdhiṣṭhite. maṇi maṇi mahāmaṇi.\n",
          "tathatā bhūta-koṭi pariśuddhe. visphuṭa buddhi śuddhe.\n",
          "jaya jaya, vijaya vijaya. smara smara, sarva buddhâdhiṣṭhita śuddhe,\n",
          "vajri vajra garbhe vajram bhavatu mama śarīram.\n",
          "sarva sattvānām ca kāya pariviśuddhe. sarva gati pariśuddhe.\n",
          "sarva tathāgata samāśvāsâdhiṣṭhite.\n",
          "budhya budhya, bodhaya bodhaya, śuddhe.\n",
          "sarva tathāgatâdhiṣṭhānādhiṣṭhita mahā-mudre svāhā.\n\n",
          "尊胜佛母心咒\n",
          "ॐ भ्रुम स्वाहा ॐ अमृत आयुर्दत्ते स्वाहा\n",
          "Oṃ bhrum svāhā ! Oṃ amṛta āyurdatte svāhā !\n"
        ]
      }
    ]
  },
  {    
    "id": 2026,
    "level": 1,
    "title": "毘盧遮那佛大灌頂光真言",
    "brief": "光明真言",
    "media": "bright.mp3",
    "page": "",
    "sections": [
      {        
        "id": 1,
        "level": 2,
        "title": "咒语与发音",
        "brief": "",
        "media": "bright.mp3",
        "list": [],
        "page": [
          "om amoga vairocana\n",
          "唵　阿谟伽　尾卢左曩\n\n",
          "maha-mudra mani-padma jvala\n",
          "摩贺母捺啰么抳　钵纳么　入嚩攞\n\n",
          "pravartaya hum\n",
          "钵啰韈哆野吽\n\n",
          "\n\n",
          "拉丁字母转写：oṃ amogha vairocana mahā-mudrā maṇi-padma jvāla pravarttaya hūṃ ！\n\n",
          "现代汉语音译：嗡 阿某喀 外娄札那 摩哈母德喇 嘛尼 叭德嘛 至瓦拉 颇喇瓦尔达亚 吽 ！\n\n",
          "天城文：ओं अमोघ वैरोचन महामुद्रा मणि पद्म ज्वाल प्रवर्त्तय हूं \n\n",
          "泰文：โอม อโมฆะ ไวโรจนะ มหามุทรา มณิปัทมะ ชวาละ ประวรรตตยา หูม"
        ]
      },
      {        
        "id": 2,
        "level": 2,
        "title": "大意与详译",
        "brief": "",
        "media": "bright.mp3",
        "list": [],
        "page": [
          "唵（om，归命、皈敬、三身具足、供养）\n",
          "阿谟伽（amogha，不空无间）\n",
          "尾卢左曩（vairucana, 即毗卢遮那，光明遍照，即大日如来也）\n",
          "摩诃母捺啰（mahamudra,大印）\n",
          "么抳（mani，如意宝珠）\n",
          "钵头么(padme,莲华）\n",
          "入嚩攞（jvala，光明）\n",
          "钵啰韈哆野（pravardaya，发生，转）\n",
          "吽（hum,菩提心、能破、恐怖、能破地狱，满菩提愿）\n\n",
          "详释之，即由大日如来之不空真实的大印，产生宝珠、莲华、光明等功德，以大威神力照破无明烦恼，转地狱之苦而令生于净土之一意。受持真言者，可以灭生死重罪，除宿业病障，而获得智慧辩才、长寿福乐。若以加持真言之砂土地散于死者身上，死者即可离苦得解脱。若有众生随处得闻此大灌顶光真言二三七遍，经耳根者，即得除灭一切罪障。（中略）以是真言加持土少一百八遍，尸陀林中散亡者尸骸上，或散墓上，遇皆散之，（中略）应时即得光明及身，除诸罪报，舍所苦身，往于西方极乐国土，莲华化生，乃至菩提，更不堕落。"
        ]
      },   
      {
        "id": 3,
        "level": 2,
        "title": "简介",
        "brief": "",
        "media": "bright.mp3",
        "list": [],
        "page": [
          "大光明咒，又名光明真言，佛教极为重要的咒语之一，出自《不空羂索毘卢遮那佛大灌顶光真言》，由开府仪同三司特进试鸿胪卿肃国公食邑三千户赐紫赠司空谥大鉴正号大广智 大兴善寺三藏沙门不空奉诏译为汉语，载于《大正新脩大藏经》第十九卷第1002号。\n\n",
          "根据经典，此咒为毘卢遮那如来所宣说，是三昧耶神通法中“最为第一”的母陀罗印。"
        ]
      },   
      {        
        "id": 4,
        "level": 2,
        "title": "功德与利益",
        "brief": "",
        "media": "bright.mp3",
        "list": [],
        "page": [
          "根据该经典所载，人们过去所造作的一切十恶、五逆、四重诸罪，都能以念诵此大光明咒语来“烬然除灭”。\n",
          "若有众生，不管在什么地方听到此大灌顶光真言，二七遍（14遍）或三七遍（21遍）经耳根者，即得除灭一切罪障。\n",
          "若诸众生，具造十恶五逆四重诸罪，犹如微尘满斯世界，身坏命终堕诸恶道。以是真言加持土沙一百零八遍，尸陀林中散亡者尸骸上，或散墓上，遇皆散之，彼所亡者，若地狱中，若饿鬼中，若动物中，若修罗中，以一切不空如来、不空毘卢遮那如来真实本愿大灌顶光真言神通威力加持沙土之力，应时即得光明及身，除诸罪报，舍所苦身，往于西方极乐国土，莲华化生，乃至菩提，更不堕落。\n",
          "若有众生，连年累月，痿黄、疾恼，苦楚万端，是病人者先世业报。以是真言于病者前，一、二、三日每日高声诵此真言一千零八十遍，则得除灭宿业病障。\n",
          "若为鬼挠，魂识闷乱、失音不语，持真言者加持手一百零八遍，摩扪头面，以手按于心上额上，加持一千零八十遍，则得除瘥。\n",
          "摩诃迦罗神作病恼者，亦能治遣。\n",
          "若诸鬼神魍魉之病，加持五色线索，一百零八结，系其病者腰、臂、项上，则便除瘥。\n",
          "若诸疟病，加持白线索一百零八结，系头、项上，及加持衣着，即令除瘥。"
        ]
      },
      {        
        "id": 5,
        "level": 2,
        "title": "摘录",
        "brief": "不空罥索神变真言经",
        "media": "bright.mp3",
        "list": [],
        "page": [
          "摘录自《不空罥索神变真言经》(30卷) 唐 菩提流志译\n\n",
          "尔时十方一切刹土。三世一切如来毗卢遮那如来。一时皆伸右无畏手。摩清净莲华明王顶。同说不空大灌顶光真言曰\n\n",
          "唵(喉中擡声引呼一)[旖-大]暮伽(上)废(无计反)噜者娜(二)摩诃亩捺(能乙反)啰么抳(三)钵头(二合)么入嚩攞(四)跛(二合)啰[革*(廿/(ㄇ@人)/戊)]亸野[合*牛](五)\n\n",
          "尔时十方一切刹土。三世一切如来毗卢遮那如来。说此真言。灌明王顶。一时重赞释迦牟尼如来\n",
          "快哉牟尼尊　　善授于明王\n",
          "真言大威力　　光王灌顶法\n\n",
          "尔时十方一切刹土。三世一切如来毗卢遮那如来。一时说斯灌顶真言。而为清净莲华明王。各以种种种族一切神通大如意宝大灌顶秘密曼拏罗印三昧耶灌顶。授一切种族大如意宝大灌顶秘密曼拏罗印三昧耶灌顶成就。尔时十方一切刹土三世一切如来毗卢遮那如来。谓执金刚秘密主菩萨摩诃萨言。此灌顶光真言。若有如法清洁身器。常勤精进发大悲心。佛瑜伽观。以诸华香随时供养。受持读诵中不间阙。满十万遍。亦得成就是灌顶三昧耶。\n\n",
          "第一梦见入我十方一切刹土三世一切如来毗卢遮那如来。大如意宝大灌顶秘密曼拏罗印三昧耶会。我等一切如来为授灌顶曼拏罗印三昧耶品。我诸如来一时同声赞言。善哉善哉善男子。汝得十方一切佛刹一时门开。任汝游往。彼诸刹土各有九十九亿殑伽沙俱胝那庾多百千一切如来忆念加被。\n\n",
          "第二梦见入我十方一切刹土三世一切如来大莲华种族大摩尼宝曼拏罗印三昧耶宫殿会中。我诸如来为授大莲华种族大摩尼宝灌顶曼拏罗印三昧耶品。及得一切如来大摩尼印灌顶曼拏罗印三昧耶品现前。我诸如来同声赞言。善哉善哉善男子。汝得大莲华种族灌顶坛印三昧耶品。为诸如来摄受加被大摩尼印三昧耶。\n\n",
          "第三梦见入我十方一切刹土三世一切如来大金刚种族大摩尼宝曼拏罗印三昧耶中。我诸如来为授金刚种族大摩尼宝灌顶坛印三昧耶品。及授我等一切如来金刚种族母陀罗尼三昧耶品。一切金刚同声赞言。善哉善哉善男子。汝得一切如来金刚种族大摩尼宝坛印三昧耶品。得诸金刚摄受加被大摩尼宝金刚印三昧耶。\n\n",
          "第四梦见入我十方一切刹土三世一切如来大摩尼宝种族大灌顶坛印三昧耶中。我诸如来为授大摩尼宝种族大灌顶坛印三昧耶品。见我一切如来大摩尼宝种族大摩尼宝灌顶坛印秘密成就三昧耶。时诸如来同声赞言。善哉善哉善男子。汝今得我一切如来大摩尼宝种族灌顶坛印秘密心品现前加被此灌顶法。是我一切如来大如意宝种族秘密心真言三昧耶品。\n\n",
          "第五梦见入我十方一切刹土三世一切如来不退转大灌顶秘密曼拏罗印三昧耶中。我诸如来为授不退转大灌顶秘密曼拏罗印三昧耶品。我诸如来同声赞言。善哉善哉善男子。汝今得我十方一切刹土三世一切如来不退转大灌顶秘密坛印三昧耶品。\n\n",
          "第六梦见我等十方一切刹土三世一切如来。往菩提道场坐金刚座。现等正觉作大法王灌顶地法。尽见十方一切刹土三世一切如来。坐师子座。为授一切如来不退法王灌顶地法。时诸如来同声赞言。善哉善哉坚固者。今得一切如来不退法王灌顶护念坚持不舍。\n\n",
          "第七梦见释迦牟尼如来菩提树下坐金刚座。放大光明转大法轮。然大法炬雨大法雨。建大法幢吹大法螺。击大法鼓摧大魔军。并见十方一切刹土三世一切如来。菩提树下坐金刚座。转大法轮摧大魔军。最胜大灌顶秘密坛印三昧耶品。得诸如来为授转法轮大灌顶秘密坛印三昧耶品。时诸如来同声赞言。善哉善哉善男子。汝得真实坚固解脱转法轮大灌顶秘密曼拏罗印三昧耶。\n\n",
          "如是如法常勤精恳。佛瑜伽观。受持读诵恒不间废。则获如是七大善梦。证我一切不空如来不空毗卢遮那如来。大光明印真言神变之法。当入十方一切刹土三世一切不空如来不空毗卢遮那如来大曼拏罗印三昧耶会。入一切处三昧耶门。得见十方一切刹土三世一切不空如来不空毗卢遮那如来微妙色身恭敬供养。当持十方一切刹土三世一切不空如来不空毗卢遮那如来一切名号。当得十方一切刹土三世一切不空如来不空毗卢遮那如来。为授母陀罗尼印三昧耶神通法品而最第一。\n\n",
          "若有过去一切十恶五逆四重诸罪。烬然除灭。若有众生随处得闻此大灌顶光真言二三七遍。经耳根者。即得除灭一切罪障若诸众生。\n\n",
          "具造十恶五逆四重诸罪。犹如微尘满斯世界。身坏命终堕诸恶道。以是真言加持土沙一百八遍。尸陀林中散亡者尸骸上。或散墓上塔上。遇皆散之。彼所亡者。若地狱中若饿鬼中。若修罗中若傍生中。以一切不空如来不空毗卢遮那如来真实本愿大灌顶光真言加持沙土之力。应时即得光明及身。除诸罪报舍所苦身。往于西方极乐国土。莲华化生乃至菩提更不堕落。\n\n",
          "复有众生连年累月。痿黄病恼苦楚万端。是病人者先世业报。以是真言于病者前。一二三日每日高声。诵此真言一千八十遍。则得除灭宿业病障。\n\n",
          "若为鬼娆。魂识闷乱失音不语。持真言者加持手一百八遍。摩扪头面。以手按于心上额上。加持一千八十遍。则得除差。\n\n",
          "若摩诃迦罗神作病恼者。亦能治遣。若诸鬼神魍魉之病。加持五色线索一百八结。系其病者腰臂项上。则便除差。\n\n",
          "若诸疟病。加持白线索一百八结。系头项上。及加持衣着。即令除差。若加持石菖蒲一千八十遍。含之与他相对谈论。则胜他伏。若以胡椒多誐啰香。青木香小柏橿。黄啰娑惹娜(唐云小柏汁)等数未治水丸如枣。加持十万遍便当阴干。\n\n",
          "若患一切鬼病神病种种疟病。或毒药中或失音者。皆当以药和水研之。加持一百八遍。数点两眼额上心上。当怒加持则便除差。作病鬼神若不放舍。即当头破如阿梨树枝。若诸毒虫蛇蝎螫者。以药涂服即便除差。又法以新米亸罗。澡浴清净着净衣服。以药和水研加持一百八遍。点米亸罗眼中。奋怒加持一千八十遍。则便起坐所问皆答。若欲放者。加持白芥子水二十一遍。散米亸罗上则便如旧。若为贵人相请唤者。以药点眼当往见之。则相宾敬"
        ]
      }
    ]
  },
  {
    "id": 1000,
    "level": 1,
    "title": "般若波罗蜜多心经",
    "brief": "",
    "media": "heart.mp3",
    "page": "",
    "sections": [
      {
        "id": 1,
        "level": 2,
        "title": "经文",
        "brief": "",
        "media": "heart.mp3",
        "list": [],
        "page": ["guan zi zai pu sa\n", "观自在菩萨\n", "xíng shēn bō rě bō luó mì duō shí\n", "行深般若波罗蜜多时\n", "zhào jiàn wǔ yùn jiē kōng\n", "照见五蕴皆空\n", "dù yī qiē kǔ è\n", "度一切苦厄\n", "shè lì zǐ\n", "舍利子\n", "sè bù yì kōng ，kōng bù yì sè\n", "色不异空，空不异色\n", "sè jí shì kōng , kōng jí shì sè\n", "色即是空，空即是色\n", "shòu xiǎng xíng shí，yì fù rú shì\n", "受想行识，亦复如是\n", "shè lì zǐ, shì zhū fǎ kōng xiāng\n", "舍利子，是诸法空相\n", "bù shēng bù miè, bù gòu bù jìng\n", "不生不灭，不垢不净\n", "bù zēng bù jiǎn\n", "不增不减\n", "shì gù kōng zhōng wú sè\n", "是故空中无色\n", "wú shòu xiǎng xíng shí\n", "无受想行识\n", "wú yǎn ěr bí shé shēn yì\n", "无眼耳鼻舌身意\n", "wú sè shēng xiāng wèi chù fǎ\n", "无色声香味触法\n", "wú yǎn jiè, nǎi zhì wú yì shí jiè\n", "无眼界，乃至无意识界\n", "wú wú míng , yì wú wú míng jìn\n", "无无明，亦无无明尽\n", "nǎi zhì wú lǎo sǐ, yì wú lǎo sǐ jìn\n", "乃至无老死，亦无老死尽\n", "wú kǔ jí miè dào, wú zhì yì wú dé\n", "无苦集灭道，无智亦无得\n", "yǐ wú suǒ dé gù\n", "以无所得故\n", "pú tí sà duǒ\n", "菩提萨埵\n", "yī bō rě bō luó mì duō gù\n", "依般若波罗蜜多故\n", "xīn wú guà ài\n", "心无挂碍\n", "wú guà ài gù, wú yǒu kǒng bù\n", "无挂碍故，无有恐怖\n", "yuǎn lí diān dǎo mèng xiǎng\n", "远离颠倒梦想\n", "jiū jìng niè pán\n", "究竟涅槃\n", "sān shì zhū fó\n", "三世诸佛\n", "yī bō rě bō luó mì duō gù\n", "依般若波罗蜜多故\n", "dé ā nuò duō luó sān miǎo sān pú tí\n", "得阿耨多罗三藐三菩提\n", "gù zhī bō rě bō luó mì duō\n", "故知般若波罗蜜多\n", "shì dà shén zhòu, shì dà míng zhòu\n", "是大神咒，是大明咒\n", "shì wú shàng zhòu\n", "是无上咒\n", "shì wú děng děng zhòu\n", "是无等等咒\n", "néng chú yī qiē kǔ, zhēn shí bù xū\n", "能除一切苦，真实不虚\n", "gù shuō bō rě bō luó mì duō zhòu\n", "故说般若波罗蜜多咒\n", "jí shuō zhòu yuē\n", "即说咒曰：\n", "jiē dì jiē dì, bō luó jiē dì\n", "揭谛揭谛，波罗揭谛\n", "bō luó sēng jiē dì, pú tí sà pó hē\n", "波罗僧揭谛，菩提萨婆诃"]
      },
      {
        "id": 2,
        "level": 2,
        "title": "经名注释",
        "brief": "",
        "media": "heart.mp3",
        "list": [],
        "page": ["整段話的概略意思是'透過心量廣大的通達智慧，而超脫世俗困苦的根本途徑'。\n\n", "'摩诃'：无边无际的大、心量广大。比喻宇宙万物大自然之间的规律与特质，约略相当于中国传统文化指称的道与广义的命。\n\n", "'般若'为梵語prajñā音译，指通达妙智慧；人之所以愚痴，就是因为没有空性的智慧。读般若心经，就是为了通达空性的智慧。\n\n", "'波羅蜜多'为梵語pāramitā音译，指到彼岸或圆满成就\n\n", "'心'：根本、核心、精髓。一方面表示内容所探讨的主体重心，另一方面也表示全篇内容的重要性\n\n", "'經'：字义是线、路、径，引申为经典。代表前人走过的路途、独特而深入的经历或见解，藉口述语言或文字记载来传承后世，以供人们做为参考指引。\n\n", "经典原文并未附有标点符号。后世对于标点符号的位置有不同的看法。以下的经典是采用了大多数人所接纳的版本以方便读者阅读"]
      },
      {
        "id": 3,
        "level": 2,
        "title": "起源",
        "brief": "",
        "media": "heart.mp3",
        "list": [],
        "page": ["釋迦牟尼佛初转法轮，宣说四聖諦，以「苦集灭道」之教义教导众生，修解脱道。滅諦就是涅槃。解脱道的「涅盘」，指苦的灭尽，包括烦恼的灭尽（有余涅盘）与五蕴的灭尽（无余涅盘）。第二转般若无分别智法轮，藉由对空性的认知，说明烦恼是可以断除的，从色法到一切遍智空，一切法皆无自性。第三转善分别法轮的唯识诸经《解深密經》、《如来藏经》、慈氏菩萨的《相续本母经》，详细说明真心如来藏的体性是常住不灭、离六尘之见闻觉知，惟明惟知，唯证乃知，具有原始本地之风光，谓智慧之德相。\n\n", "《般若經》及诸部般若，为佛陀在二转般若无分别智法轮时所宣说，乃大乘佛法中之深法。佛陀在《大般若波罗蜜多经》系列中常提到般若的重要，更譬喻「般若」为佛母，能生一切佛法。\n\n", "《般若经》的内涵以空性为主，大乘菩萨透过对空性的了解能断除烦恼障而可证得但不入小乘的无余涅盘，即聲聞及緣覺的菩提果位；大乘菩萨也能够透过对空性的认识，具足圆满修证一切种智，再加上福德资粮的圆满，能彻底断除所知障而获得大乘的佛地无住处涅盘，即无上的菩提果位。《般若波罗密多心经》即是《大般若經》的心髓，全部般若的精义皆设于此经，故名为《心经》。\n\n", "佛说《心经》的缘起，是在灵鹫山中部，为诸菩萨声闻弟子所围绕，当时觀自在菩薩正在观修般若波罗密多、专注思惟观修而照见五蘊皆自性空。心经主要内涵是舍利子与观自在菩萨有关诸法空相的问答。佛出定后，认可菩萨所说，欢喜赞叹。\n\n", "心经内涵可分两种，显义与隐义。显义为观空正见，为龍樹菩薩的《中論》所阐释。隐义则为现观道次第，间接显示性空所依的有法，为彌勒菩薩所造的《現觀莊嚴論》所诠释。\n\n", "《大般若經》中所开示之般若法门是专为已发菩提心之众菩萨们所宣说的。其最重要的观念，在于以般若空智慧来觉悟诸法皆是空相之实相，不会因已体证空性、可进入却不入涅盘而自愿生生世世轮回生死救度众生，其行为看似有违一般所认知的脱离轮回观念，而实际上这才是《大般若經》开悟菩萨的主旨所在。因为以慈悲喜舍之心平等救护一切众生才是真菩萨行，而自己逃离生死轮回却弃众生于不顾则有违菩萨自度度他之初衷誓愿。\n\n", "在《大般若經》中数度出现 '菩萨摩诃萨普为利乐诸有情故，求趣无上正等菩提' 与 '观诸法皆空，不舍一切有情' 字句。此即表示若离开对众生的慈悲济度，则一切修行的意义则大打折扣，不能最终成就无上菩提正果。"]
      }
    ]
  },
  {
    "id": 1014,
    "level": 1,
    "title": "大佛顶首楞严经",
    "brief": "唐天竺．沙门般剌密帝译",
    "media": "",
    "page": "",
    "sections": [
      {
        "id": 1,
        "level": 2,
        "title": "经文",
        "brief": "",
        "media": "",
        "list": [
          {
            "id": 1,
            "level": 3,
            "title": "大佛顶首楞严经卷一",
            "brief": "",
            "media": "lengyan1.mp3",
            "page": [
              "如是我闻。一时佛在室罗筏城，祇桓精舍。与大比丘众，千二百五十人俱。皆是无漏大阿罗汉。佛子住持，善超诸有。能于国土，成就威仪。从佛转轮，妙堪遗嘱。严净毗尼，弘范三界。应身无量，度脱众生。拔济未来，越诸尘累。其名曰。大智舍利弗。摩诃目犍连。摩诃拘絺罗。富楼那弥多罗尼子。须菩提。优波尼沙陀等。而为上首。复有无量辟支无学。并其初心。同来佛所。属诸比丘休夏自恣。十方菩萨咨决心疑。钦奉慈严将求密义。即时如来敷座宴安。为诸会中，宣示深奥。法筵清众，得未曾有。迦陵仙音，遍十方界。恒沙菩萨，来聚道场。文殊师利而为上首。 \n\n",
              "时波斯匿王，为其父王讳日营斋。请佛宫掖。自迎如来。广设珍羞无上妙味。兼复亲延诸大菩萨。城中复有长者居士同时饭僧。伫佛来应。佛敕大殊，分领菩萨及阿罗汉，应诸斋主。唯有阿难，先受别请。远游未还，不遑僧次。既无上座，及阿阇黎。途中独归。其日无供。即时阿难，执持应器，于所游城，次第循乞。心中初求最后檀越，以为斋主。无问净秽，刹利尊姓。及旃陀罗。方行等慈，不择微贱。发意圆成，一切众生，无量功德。阿难已知如来世尊，诃须菩提，及大迦叶，为阿罗汉，心不均平。钦仰如来，开阐无遮，度诸疑谤。经彼城隍，徐步郭门。严整威仪，肃恭斋法。尔时阿难，因乞食次，经历淫室，遭大幻术。摩登伽女，以娑毗迦罗先梵天咒，摄入淫席。淫躬抚摩，将毁戒体。\n\n",
              "如来知彼淫术所加，斋毕旋归。王及大臣长者居士，俱来随佛，愿闻法要。于时世尊。顶放百宝无畏光明，光中出生千叶宝莲，有佛化身，结跏趺坐，宣说神咒。敕文殊师利将咒往护。恶咒消灭。提奖阿难，及摩登伽，归来佛所。阿难见佛。顶礼悲泣。恨无始来。一向多闻，未全道力。殷勤启请，十方如来得成菩提，妙奢摩他，三摩，禅那，最初方便。于时复有恒沙菩萨。及诸十方大阿罗汉。辟支佛等。俱愿乐闻。退坐默然。承受圣旨。\n\n",
              "佛告阿难。汝我同气，情均天伦。当初发心，于我法中，见何胜相，顿舍世间深重恩爱。阿难白佛我见如来三十二相。胜妙殊绝。形体映彻犹如琉璃。常自思惟，此相非是欲爱所生。何以故。欲气粗浊，腥臊交遘，脓血杂乱，不能发生胜净妙明紫金光聚。是以渴仰，从佛剃落。佛言：善哉阿难。汝等当知一切众生，从无始来。生死相续，皆由不知常住真心性净明体。用诸妄想。此想不真，故有轮转。汝今欲研无上菩提真发明性。应当直心酬我所问。十方如来同一道故，出离生死，皆以直心。心言直故，如是乃至终始地位，中间永无诸委曲相。\n\n",
              "阿难，我今问汝。当汝发心缘于如来三十二相，将何所见，谁为爱乐。阿难白佛言：世尊，如是爱乐，用我心目由目观见如来胜相，心生爱乐。故我发心，愿舍生死。佛告阿难如汝所说。真所爱乐，因于心目。若不识知心目所在，则不能得降伏尘劳。譬如国王，为贼所侵，发兵讨除。是兵要当知贼所在使汝流转，心目为咎。吾今问汝，唯心与目，今何所在。 \n\n",
              "阿难白佛言：世尊，一切世间十种异生，同将识心居在身内。纵观如来青莲华眼，亦在佛面。我今观此浮根四尘，祇在我面。如是识心，实居身内。佛告阿难。汝今现坐如来讲堂。观祇陀林今何所在。世尊，此大重阁清净讲堂，在给孤园。今祇陀林实在堂外。阿难，汝今堂中先何所见。世尊，我在堂中先见如来。次观大众。如是外望，方瞩林园。阿难，汝瞩林园，因何有见。世尊，此大讲堂，户牖开豁。故我在堂得远瞻见。 \n\n",
              "尔时世尊，在大众中，舒金色臂，摩阿难顶。告示阿难及诸大众。有三摩提。名大佛顶首楞严王，具足万行，十方如来一门超出妙庄严路。汝今谛听。阿难顶礼，伏受慈旨。\n\n",
              "佛告阿难。如汝所言，身在讲堂，户牖开豁，远瞩林园。亦有众生在此堂中，不见如来，见堂外者。阿难答言。世尊，在堂不见如来，能见林泉，无有是处。阿难，汝亦如是。汝之心灵一切明了。若汝现前所明了心实在身内，尔时先合了知内身。颇有众生，先见身中，后观外物，纵不能见心肝脾胃，爪生发长，筋转脉摇，诚合明了，如何不知。必不内知，云何知外。是故应知，汝言觉了能知之心，住在身内无有是处。 \n\n",
              "阿难稽首而白佛言：我闻如来如是法音。悟知我心实居身外。所以者何。譬如灯光然于室中，是灯必能先照室内，从其室门，后及庭际。一切众生，不见身中，独见身外。亦如灯光，居在室外，不能照室。是义必明，将无所惑。同佛了义得无妄耶。 \n\n",
              "佛告阿难。是诸比丘，适来从我室罗筏城，循乞抟食，归祇陀林。我已宿斋。汝观比丘，一人食时，诸人饱不。阿难答言：不也，世尊。何以故。是诸比丘，虽阿罗汉，躯命不同。云何一人能令众饱。佛告阿难。若汝觉了知见之心，实在身外，身心相外，自不相干。则心所知，身不能觉。觉在身际，心不能知。我今示汝兜罗绵手，汝眼见时，心分别不。阿难答言：如是，世尊。佛告阿难。若相知者，云何在外。是故应知，汝言觉了能知之心，住在身外，无有是处。\n\n",
              "阿难白佛言：世尊，如佛所言，不见内故，不居身内。身心相知，不相离故，不在身外。我今思惟，知在一处。佛言：处今何在。阿难言：此了知心，既不知内，而能见外。如我思忖，潜伏根里。犹如有人，取琉璃碗，合其两眼。虽有物合，而不留碍。彼根随见，随即分别。然我觉了能知之心，不见内者，为在根故。分明瞩外，无障碍者，潜根内故。佛告阿难。如汝所言，潜根内者，犹如琉璃。彼人当以琉璃笼眼，当见山河，见琉璃不。如是，世尊，是人当以琉璃笼眼，实见琉璃。佛告阿难。汝心若同琉璃合。者当见山河，何不见眼。若见眼者，眼即同境，不得成随。若不能见，云何说言此了知心，潜在根内，如琉璃合。是故应知，汝言觉了能知之心，潜伏根里，如琉璃合，无有是处。\n\n",
              "阿难白佛言：世尊，我今又作如是思惟。是众生身，腑藏在中，窍穴居外。有藏则暗。有窍则明。今我对佛，开眼见明，名为见外。闭眼见暗，名为见内。是义云何。佛告阿难。汝当闭眼见暗之时，此暗境界，为与眼对，为不对眼。若与眼对，暗在眼前，云何成内。若成内者，居暗室中，无日月灯，此室暗中，皆汝焦腑。若不对者，云何成见。若离外见，内对所成。合眼见暗，名为身中。开眼见明，何不见面。若不见面，内对不成。见面若成，此了知心，及与眼根，乃在虚空，何成在内。若在虚空，自非汝体。即应如来今见汝面，亦是汝身。汝眼已知，身合非觉。必汝执言身眼两觉，应有二知，即汝一身，应成两佛。是故应知，汝言见暗名见内者，无有是处。\n\n",
              "阿难言；我尝闻佛开示四众。由心生故，种种法生。由法生故，种种心生。我今思惟，即思惟体，实我心性。随所合处，心则随有。亦非内外中间三处。佛告阿难汝今说言，由法生故，种种心生，随所合处。心随有者，是心无体，则无所合。若无有体而能合者，则十九界因七尘合。是义不然。若有体者，如汝以手自挃其体。汝所知心，为复内出，为从外入。若复内出，还见身中。若从外来，先合见面。阿难言：见是其眼。心知非眼。为见非义。佛言：若眼能见，汝在室中，门能见不。则诸已死，尚有眼存，应皆见物。若见物者，云何名死。阿难，又汝觉了能知之心，若必有体，为复一体，为有多体。今在汝身，为复遍体，为不遍体。若一体者，则汝以手挃一支时，四支应觉。若咸觉者，挃应无在。若挃有所，则汝一体，自不能成。若多体者，则成多人，何体为汝。若遍体者，同前所挃。若不遍者，当汝触头，亦触其足，头有所觉，足应无知。今汝不然。是故应知，随所合处，心则随有，无有是处。\n\n",
              "阿难白佛言：世尊，我亦闻佛，与文殊等诸法王子，谈实相时，世尊亦言，心不在内，亦不在外。如我思惟，内无所见，外不相知。内无知故，在内不成。身心相知，在外非义。今相知故，复内无见，当在中间。佛言：汝言中间，中必不迷，非无所在。今汝推中，中何为在。为复在处。为当在身。若在身者，在边非中，在中同内。若在处者，为有所表，为无所表。无表同无。表则无定。何以故。如人以表，表为中时，东看则西，南观成北。表体既混，心应杂乱。阿难言：我所说中，非此二种。如世尊言，眼色为缘，生于眼识。眼有分别，色尘无知。识生其中，则为心在。佛言：汝心若在根尘之中，此之心体，为复兼二，为不兼二。若兼二者，物体杂乱。物非体知，成敌两立，云何为中。兼二不成，非知不知，即无体性，中何为相。是故应知，当在中间，无有是处。\n\n",
              "阿难白佛言：世尊，我昔见佛，与大目连、须菩提、富楼那、舍利弗，四大弟子，共转法轮。常言觉知分别心性，既不在内，亦不在外，不在中间，俱无所在，一切无着，名之为心。则我无着，名为心不。佛告阿难。汝言觉知分别心性，俱无在者，世间虚空水陆飞行，诸所物象，名为一切。汝不著者，为在为无。无则同于龟毛兔角，云何不着。有不著者，不可名无。无相则无，非无即相，相有则在，云何无着。是故应知，一切无着，名觉知心，无有是处。\n\n",
              "尔时阿难，在大众中，即从座起，偏袒右肩，右膝着地，合掌恭敬，而白佛言：我是如来最小之弟，蒙佛慈爱，虽今出家，犹恃憍怜。所以多闻未得无漏。不能折伏娑毗罗咒。为彼所转，溺于淫舍。当由不知真际所诣。惟愿世尊，大慈哀愍，开示我等奢摩他路，令诸阐提。隳弥戾车。作是语已，五体投地，及诸大众，倾渴翘伫，钦闻示诲。\n\n",
              "尔时世尊，从其面门，放种种光。其光晃耀，如百千日。普佛世界，六种震动。如是十方微尘国土，一时开现佛之威神，令诸世界合成一界。其世界中，所有一切诸大菩萨，皆住本国，合掌承听。\n\n",
              "佛告阿难。一切众生，从无始来，种种颠倒，业种自然，如恶叉聚。诸修行人，不能得成无上菩提，乃至别成声闻缘觉，及成外道，诸天魔王，及魔眷属。皆由不知二种根本，错乱修习。犹如煮沙，欲成嘉馔，纵经尘劫，终不能得。云何二种。阿难，一者，无始生死根本。则汝今者，与诸众生，用攀缘心，为自者。二者，无始菩提涅槃元清净体。则汝今者识精元明，能生诸缘，缘所遗者。由诸众生，遗此本明，虽终日行，而不自觉，枉入诸趣。\n\n",
              "阿难，汝今欲知奢摩他路，愿出生死。今复问汝。即时如来举金色臂，屈五轮指，语阿难言。汝今见不。阿难言见。佛言，汝何所见。阿难言。我见如来举臂屈指，为光明拳，耀我心目。佛言：汝将谁见。阿难言：我与大众，同将眼见。佛告阿难。汝今答我，如来屈指为光明拳，耀汝心目。汝目可见，以何为心，当我拳耀。阿难言：如来现今征心所在。而我以心推穷寻逐，即能推者，我将为心。佛言。咄。阿难，此非汝心。阿难矍然，避座合掌起立白佛。此非我心，当名何等。佛告阿难。此是前尘虚妄相想，惑汝真性。由汝无始至于今生，认贼为子，失汝元常，故受轮转。\n\n",
              "阿难白佛言：世尊，我佛宠弟，心爱佛故，令我出家。我心何独供养如来。乃至遍历恒沙国土，承事诸佛，及善知识，发大勇猛，行诸一切难行法事，皆用此心。纵令谤法，永退善根，亦因此心。若此发明不是心者，我乃无心同诸土木，离此觉知，更无所有。云何如来说此非心。我实惊怖。兼此大众，无不疑惑。惟垂大悲，开示未悟。\n\n",
              "尔时世尊。开示阿难。及诸大众。欲令心入无生法忍。于师子座，摩阿难顶，而告之言：如来常说诸法所生，唯心所现。一切因果，世界微尘，因心成体。阿难，若诸世界，一切所有，其中乃至草叶缕结，诘其根元，咸有体性。纵令虚空，亦有名貌。何况清净妙净明心，性一切心，而自无体。若汝执吝，分别觉观，所了知性，必为心者。此心即应离诸一切色香味触诸尘事业，别有全性。如汝今者承听我法，此则因声而有分别。纵灭一切见闻觉知，内守幽闲，犹为法尘分别影事。我非敕汝，执为非心。但汝于心，微细揣摩。若离前尘有分别性，即真汝心。若分别性，离尘无体，斯则前尘分别影事。尘非常住，若变灭时，此心则同龟毛兔角，则汝法身同于断灭，其谁修证，无生法忍。即时阿难，与诸大众，默然自失。佛告阿难。世间一切诸修学人，现前虽成九次第定，不得漏尽成阿罗汉，皆由执此生死妄想，误为真实。是故汝今虽得多闻不成圣果。\n\n",
              "阿难闻已。重复悲泪，五体投地，长跪合掌，而白佛言：自我从佛发心出家，恃佛威神。常自思惟，无劳我修，将谓如来惠我三昧。不知身心本不相代。失我本心。虽身出家，心不入道。譬如穷子，舍父逃逝。今日乃知虽有多闻，若不修行，与不闻等。如人说食，终不能饱。世尊，我等今者，二障所缠。良由不知寂常心性。惟愿如来，哀愍穷露，发妙明心，开我道眼。\n\n",
              "即时如来，从胸卍字，涌出宝光。其光晃昱有百千色。十方微尘，普佛世界，一时周遍。遍灌十方所有宝刹诸如来顶。旋至阿难，及诸大众。告阿难言：吾今为汝建大法幢。亦令十方一切众生，获妙微密，性净明心，得清净眼。阿难，汝先答我见光明拳。此拳光明，因何所有。云何成拳。汝将谁见。阿难言：由佛全体阎浮檀金，赩如宝山，清净所生，故有光明。我实眼观，五轮指端，屈握示人，故有拳相。佛告阿难。如来今日实言告汝。诸有智者，要以譬喻而得开悟。阿难，譬如我拳，若无我手，不成我拳。若无汝眼，不成汝见。以汝眼根，例我拳理，其义均不。阿难言：唯然世尊。既无我眼，不成我见。以我眼根，例如来拳，事义相类。佛告阿难。汝言相类，是义不然。何以故。如无手人，拳毕竟灭。彼无眼者，非见全无。所以者何。汝试于途，询问盲人，汝何所见。彼诸盲人，必来答汝，我今眼前，唯见黑暗，更无他瞩。以是义观，前尘自暗，见何亏损。阿难言：诸盲眼前，唯睹黑暗，云何成见。佛告阿难。诸盲无眼，唯观黑暗，与有眼人，处于暗室，二黑有别，为无有别。如是世尊。此暗中人，与彼群盲，二黑校量，曾无有异。阿难，若无眼人，全见前黑，忽得眼光，还于前尘见种种色，名眼见者。彼暗中人，全见前黑，忽获灯光，亦于前尘见种种色，应名灯见。若灯见者，灯能有见，自不名灯。又则灯观，何关汝事。是故当知，灯能显色。如是见者，是眼非灯。眼能显色，如是见性，是心非眼。\n\n",
              "阿难，虽复得闻是言，与诸大众，口已默然，心未开悟。犹冀如来慈音宣示，合掌清心，伫佛悲诲。\n\n",
              "尔时世尊。舒兜罗绵网相光手，开五轮指，诲敕阿难，及诸大众。我初成道，于鹿园中，为阿若多五比丘等，及汝四众言。一切众生，不成菩提，及阿罗汉，皆由客尘烦恼所误。汝等当时，因何开悟，今成圣果。\n\n",
              "时憍陈那，起立白佛。我今长老，于大众中，独得解名。因悟客尘二字成果。世尊，譬如行客，投寄旅亭，或宿或食，食宿事毕，俶装前途，不遑安住。若实主人，自无攸往。如是思惟，不住名客，住名主人，以不住者，名为客义。又如新霁。清旸升天，光入隙中，发明空中诸有尘相。尘质摇动，虚空寂然。如是思惟，澄寂名空。摇动名尘。以摇动者，名为尘义。\n\n",
              "佛言如是。即时如来，于大众中，屈五轮指，屈已复开，开已又屈。谓阿难言：汝今何见。阿难言：我见如来百宝轮掌，众中开合”佛告阿难。汝见我手，众中开合。为是我手，有开有合。为复汝见，有开有合。阿难言：世尊宝手，众中开合。我见如来手自开合。非我见性有开有合。佛言：谁动谁静。阿难言：佛手不住。而我见性，尚无有静，谁为无住。佛言如是。\n\n",
              "如来于是从轮掌中，飞一宝光，在阿难右。即时阿难，回首右盼。又放一光，在阿难左，阿难又则回首左盼。佛告阿难。汝头今日何因摇动。阿难言：我见如来出妙宝光，来我左右，故左右观，头自摇动。阿难，汝盼佛光，左右动头，为汝头动，为复见动。世尊，我头自动，而我见性尚无有止，谁为摇动。佛言如是。于是如来，普告大众，若复众生，以摇动者名之为尘。以不住者，名之为客。汝观阿难头自动摇，见无所动。又汝观我手自开合见无舒卷。云何汝今以动为身，以动为境。从始泊终，念念生灭，遗失真性，颠倒行事。性心失真，认物为己。轮回是中，自取流转。"
            ]
          },
          {
            "id": 2,
            "level": 3,
            "title": "大佛顶首楞严经卷二",
            "brief": "",
            "media": "lengyan2.mp3",
            "page": [
              "尔时阿难，及诸大众。闻佛示诲，身心泰然。念无始来，失却本心。妄认缘尘，分别影事。今日开悟，如失乳儿，忽遇慈母。合掌礼佛。愿闻如来，显出身心，真妄虚实，现前生灭与不生灭，二发明性。\n\n",
              "时波斯匿王，起立白佛。我昔未承诸佛诲敕。见迦旃延毗罗胝子。咸言此身死后断灭，名为涅槃。我虽值佛，今犹狐疑。云何发挥证知此心，不生灭地。今此大众，诸有漏者，咸皆愿闻。\n\n",
              "佛告大王。汝身现在。今复问汝。汝此肉身，为同金刚常住不朽，为复变坏。世尊，我今此身，终从变灭。佛言大王。汝未曾灭，云何知灭。世尊，我此无常变坏之身虽未曾灭。我观现前，念念迁谢，新新不住。如火成灰，渐渐销殒。殒亡不息，决知此身，当从灭尽。佛言：如是，大王，汝今生龄，已从衰老，颜貌何如童子之时。世尊，我昔孩孺，肤腠润泽。年至长成，血气充满。而今颓龄。迫于衰耄，形色枯悴，精神昏昧，发白面皱，逮将不久，如何见比充盛之时。佛言大王。汝之形容，应不顿朽。王言世尊。变化密移，我诚不觉。寒暑迁流，渐至于此。何以故。我年二十，虽号年少颜貌已老初十岁时。三十之年，又衰二十。于今六十，又过于二，观五十时，宛然强壮。世尊，我见密移。虽此殂落。其间流易，且限十年。若复令我微细思惟，其变宁唯一纪二纪，实为年变。岂唯年变。亦兼月化。何直月化。兼又日迁。沉思谛观，刹那刹那，念念之间，不得停住。故知我身，终从变灭。\n\n",
              "佛告大王。汝见变化，迁改不停，悟知汝灭。亦于灭时，汝知身中有不灭耶。波斯匿王。合掌白佛。我实不知。佛言，我今示汝不生灭性。大王，汝年几时，见恒河水。王言：我生三岁，慈母携我，谒耆婆天，经过此流，尔时即知是恒河水。佛言大王。如汝所说，二十之时，衰于十岁，乃至六十，日月岁时，念念迁变。则汝三岁见此河时，至年十三，其水。云何。王言：如三岁时，宛然无异。乃至于今，年六十二，亦无有异，佛言：汝今自伤发白面皱。其面必定皱于童年。则汝今时，观此恒河，与昔童时，观河之见，有童耄不。王言：不也，世尊。佛言大王。汝面虽皱，而此见精，性未曾皱。皱者为变。不皱非变。变者受灭。彼不变者，元无生灭。云何于中受汝生死。而犹引彼末伽黎等，都言此身死后全灭。王闻是言。信知身后舍生趣生。与诸大众，踊跃欢喜，得未曾有。\n\n",
              "阿难即从座起。礼佛合掌，长跪白佛。世尊，若此见闻，必不生灭，云何世尊，名我等辈，遗失真性，颠倒行事。愿兴慈悲，洗我尘垢。\n\n",
              "即时如来垂金色臂，轮手下指，示阿难言。汝今见我母陀罗手，为正为倒。阿难言：世间众生，以此为倒，而我不知谁正谁倒。佛告阿难。若世间人，以此为倒，即世间人，将何为正，阿难言：如来竖臂，兜罗绵手，上指于空，则名为正。佛即竖臂，告阿难言：若此颠倒，首尾相换。诸世间人，一倍瞻视。则知汝身，与诸如来清净法身，比类发明，如来之身，名正遍知。汝等之身，号性颠倒。随汝谛观。汝身佛身，称颠倒者，名字何处，号为颠倒。\n\n",
              "于时阿难与诸大众，瞪瞢瞻佛，目睛不瞬，不知身心，颠倒所在。佛兴慈悲，哀愍阿难及诸大众。发海潮音，遍告同会。诸善男子，我常说言，色心诸缘，及心所使诸所缘法，唯心所现。汝身汝心，皆是妙明真精妙心中所现物。云何汝等，遗失本妙，圆妙明心，宝明妙性。认悟中迷。晦昧为空，空晦暗中，结暗为色。色杂妄想，想相为身。聚缘内摇，趣外奔逸。昏扰扰相，以为心性。一迷为心，决定惑为色身之内。不知色身，外洎山河虚空大地，咸是妙明真心中物。譬如澄清百千大海弃之。唯认一浮沤体，目为全潮，穷尽瀛渤。汝等即是迷中倍人。如我垂手。等无差别。\n\n",
              "如来说为可怜愍者。阿难承佛悲救深诲。垂泣叉手，而白佛言：我虽承佛如是妙音，悟妙明心，元所圆满，常住心地。而我悟佛现说法音，现以缘心，允所瞻仰，徒获此心，未敢认为本元心地。愿佛哀愍，宣示圆音。拔我疑根，归无上道。\n\n",
              "佛告阿难。汝等尚以缘心听法，此法亦缘，非得法性。如人以手，指月示人。彼人因指，当应看月。若复观指以为月体，此人岂唯亡失月轮，亦亡其指。何以故。以所标指为明月故。岂唯亡指。亦复不识明之与暗。何以故。即以指体，为月明性。明暗二性，无所了故。汝亦如是，若以分别我说法音，为汝心者。此心自应离分别音有分别性。譬如有客，寄宿旅亭，暂止便去，终不常住。而掌亭人，都无所去，名为亭主。此亦如是。若真汝心，则无所去。云何离声，无分别性。斯则岂唯声分别心。分别我容，离诸色相，无分别性。如是乃至分别都无，非色非空，拘舍离等，昧为冥谛。离诸法缘，无分别性。则汝心性，各有所还，云何为主。\n\n",
              "阿难言：若我心性，各有所还。则如来说，妙明元心，云何无还。惟垂哀愍，为我宣说。\n\n",
              "佛告阿难。且汝见我，见精明元。此见虽非妙精明心。如第二月，非是月影。汝应谛听。今当示汝无所还地。阿难：此大讲堂，洞开东方，日轮升天，则有明耀。中夜黑月，云雾晦暝，则复昏暗。户牖之隙，则复见通。墙宇之间，则复观壅。分别之处，则复见缘。顽虚之中，遍是空性。郁孛之象，则纡昏尘。澄霁敛氛。又观清净。阿难：汝咸看此诸变化相。吾今各还本所因处。云何本因。阿难：此诸变化：明还日轮。何以故。无日不明，明因属日，是故还日。暗还黑月。通还户牖。壅还墙宇。缘还分别，顽虚还空。郁孛还尘。清明还霁。则诸世间一切所有，不出斯类。汝见八种见精明性，当欲谁还。何以故。若还于明，则不明时，无复见暗。虽明暗等，种种差别，见无差别。诸可还者，自然非汝。不汝还者，非汝而谁。则知汝心，本妙明净，汝自迷闷。丧本受轮，于生死中，常被漂溺。是故如来，名可怜愍。\n\n",
              "阿难言：我虽识此见性无还。云何得知是我真性。\n\n",
              "佛告阿难。吾今问汝。今汝未得无漏清净。承佛神力，见于初禅，得无障碍。而阿那律。见阎浮提，如观掌中庵摩罗果。诸菩萨等，见百千界，十方如来，穷尽微尘，清净国土，无所不瞩。众生洞视，不过分寸。阿难：且吾与汝，观四天王所住宫殿。中间遍览水陆空行。虽有昏明，种种形像。无非前尘，分别留碍。汝应于此，分别自他。今吾将汝，择于见中，谁是我体，谁为物象。阿难：极汝见源，从日月宫，是物非汝。至七金山，周遍谛观，虽种种光，亦物非汝。渐渐更观，云腾鸟飞，风动尘起，树木山川，草芥人畜，咸物非汝。阿难：是诸近远诸有物性，虽复差殊，同汝见精，清净所瞩。则诸物类，自有差别，见性无殊。此精妙明，诚汝见性。若见是物，则汝亦可见吾之见。若同见者，名为见吾。吾不见时，何不见吾不见之处。若见不见，自然非彼不见之相。若不见吾不见之地，自然非物，云何非汝。又则汝今见物之时。汝既见物，物亦见汝。体性纷杂，则汝与我，并诸世间，不成安立。阿难：若汝见时，是汝非我，见性周遍，非汝而谁。云何自疑汝之真性，性汝不真，取我求实。\n\n",
              "阿难白佛言：世尊。若此见性，必我非余。我与如来，观四天王胜藏宝殿，居日月宫，此见周圆，遍娑婆国。退归精舍，祇见伽蓝。清心户堂，但瞻檐庑。世尊。此见如是，其体本来周遍一界。今在室中，唯满一室，为复此见缩大为小。为当墙宇夹令断绝。我今不知斯义所在。愿垂弘慈为我敷演。\n\n",
              "佛告阿难：一切世间大小内外，诸所事业，各属前尘，不应说言见有舒缩。譬如方器，中见方空。吾复问汝。此方器中所见方空，为复定方，为不定方。若定方者，别安圆器，空应不圆。若不定者，在方器中，应无方空。汝言不知斯义所在。义性如是。云何为在。阿难：若复欲令入无方圆。但除器方，空体无方。不应说言，更除虚空方相所在。若如汝问，入室之时，缩见令小。仰观日时，汝岂挽见齐于日面。若筑墙宇，能夹见断。穿为小窦，宁无续迹。是义不然。一切众生，从无始来，迷己为物，失于本心，为物所转。故于是中，观大观小。若能转物，则同如来，身心圆明，不动道场。于一毛端，遍能含受十方国土。\n\n",
              "阿难白佛言：世尊，若此见精，必我妙性。今此妙性，现在我前，见必我真。我今身心，复是何物。而今身心分别有实。彼见无别分辨我身。若实我心，令我今见。见性实我，而身非我。何殊如来先所难言，物能见我。惟垂大慈，开发未悟。\n\n",
              "佛告阿难：今汝所言，见在汝前，是义非实。若实汝前，汝实见者，则此见精，既有方所，非无指示。且今与汝坐祇陀林，遍观林渠，及与殿堂，上至日月，前对恒河。汝今于我师子座前，举手指陈，是种种相。阴者是林。明者是日。碍者是壁。通者是空。如是乃至草树纤毫，大小虽殊。但可有形，无不指着。若必其见，现在汝前。汝应以手确实指陈，何者是见。阿难当知。若空是见，既已成见，何者是空。若物是见，既已是见，何者为物。汝可微细披剥万象，析出精明净妙见元，指陈示我，同彼诸物，分明无惑。\n\n",
              "阿难言：我今于此重阁讲堂，远洎恒河，上观日月，举手所指，纵目所观，指皆是物，无是见者。世尊。如佛所说，况我有漏初学声闻，乃至菩萨，亦不能于万物象前，剖出精见，离一切物，别有自性。\n\n",
              "佛言：如是如是。佛复告阿难。如汝所言。无有见精，离一切物，别有自性。则汝所指是物之中，无是见者。今复告汝。汝与如来，坐祇陀林，更观林苑，乃至日月，种种象殊，必无见精，受汝所指。汝又发明此诸物中，何者非见。阿难言：我实遍见此祇陀林。不知是中何者非见。何以故。若树非见，云何见树。若树即见，复云何树。如是乃至若空非见，云何见空。若空即见。复云何空。我又思惟，是万象中，微细发明，无非见者。\n\n",
              "佛言：如是如是。于是大众，非无学者，闻佛此言，茫然不知是义终始，一时惶悚，失其所守。如来知其魂虑变慑。心生怜愍。安慰阿难，及诸大众。诸善男子。无上法王。是真实语，如所如说，不诳不妄。非末伽黎，四种不死矫乱论议。汝谛思惟，无忝哀慕。\n\n",
              "是时文殊师利法王子。愍诸四众，在大众中，即从座起，顶礼佛足，合掌恭敬，而白佛言：世尊，此诸大众，不悟如来发明二种精见色空。是非是义。世尊。若此前缘色空等象，若是见者，应有所指。若非见者，应无所瞩。而今不知是义所归。故有惊怖。非是畴昔善根轻鲜。惟愿如来大慈发明，此诸物象，与此见精，元是何物，于其中间，无是非是。\n\n",
              "佛告文殊，及诸大众。十方如来。及大菩萨，于其自住三摩地中，见与见缘，并所想相。如虚空华，本无所有。此见及缘，元是菩提妙净明体。云何于中有是非是。文殊。吾今问汝。如汝文殊。更有文殊是文殊者。为无文殊。\n\n",
              "如是世尊。我真文殊。无是文殊。何以故。若有是者，则二文殊。然我今日，非无文殊。于中实无是非二相。\n\n",
              "佛言：此见妙明，与诸空尘，亦复如是。本是妙明无上菩提净圆真心。妄为色空。及与闻见。如第二月，谁为是月，又谁非月。文殊。但一月真。中间自无是月非月。是以汝今观见与尘，种种发明，名为妄想。不能于中出是非是。由是真精妙觉明性。故能令汝出指非指。\n\n",
              "阿难白佛言：世尊。诚如法王所说，觉缘遍十方界，湛然常住，性非生灭。与先梵志娑毗迦罗，所谈冥谛，及投灰等诸外道种，说有真我遍满十方，有何差别。世尊亦曾于楞伽山，为大慧等敷演斯义。彼外道等，常说自然，我说因缘，非彼境界。我今观此觉性自然非生非灭，远离一切虚妄颠倒，似非因缘，与彼自然。云何开示，不入群邪，获真实心妙觉明性。\n\n",
              "佛告阿难。我今如是开示方便，真实告汝。汝犹未悟，惑为自然。阿难。若必自然，自须甄明有自然体。汝且观此妙明见中，以何为自。此见为复以明为自，以暗为自，以空为自，以塞为自。阿难。若明为自，应不见暗。若复以空为自体者，应不见塞。如是乃至诸暗等相以为自者，则于明时，见性断灭，云何见明。\n\n",
              "阿难言。必此妙见，性非自然。我今发明，是因缘生。心犹未明，咨诣如来。是义云何，合因缘性。\n\n",
              "佛言。汝言因缘。吾复问汝。汝今因见见性现前。此见为复因明有见，因暗有见，因空有见，因塞有见。阿难。若因明有，应不见暗。如因暗有，应不见明。如是乃至因空因塞，同于明暗。复次阿难。此见又复缘明有见，缘暗有见，缘空有见，缘塞有见。阿难。若缘空有，应不见塞。若缘塞有，应不见空。如是乃至缘明缘暗。同于空塞。当知如是精觉妙明，非因非缘，亦非自然，非不自然，无非不非，无是非是，离一切相，即一切法。汝今云何于中措心。以诸世间戏论名相，而得分别。如以手掌撮摩虚空，祇益自劳。虚空云何随汝执捉。\n\n",
              "阿难白佛言：世尊，必妙觉性，非因非缘。世尊云何常与比丘。宣说见性具四种缘。所谓因空因明，因心因眼，是义云何。佛言：阿难。我说世间诸因缘相，非第一义。阿难。吾复问汝。诸世间人，说我能见。云何名见。云何不见。\n\n",
              "阿难言：世人因于日月灯光，见种种相，名之为见。若复无此三种光明，则不能见。\n\n",
              "阿难若无明时，名不见者应不见暗。若必见暗，此但无明，云何无见。阿难。若在暗时，不见明故，名为不见。今在明时，不见暗相，还名不见。如是二相，俱名不见。若复二相自相陵夺，非汝见性于中暂无。如是则知二俱名见，云何不见。是故阿难。汝今当知，见明之时，见非是明。见暗之时，见非是暗。见空之时，见非是空。见塞之时，见非是塞。四义成就。汝复应知。见见之时，见非是见。见犹离见，见不能及，云何复说因缘自然，及和合相。汝等声闻，狭劣无识，不能通达清净实相。吾今诲汝。当善思惟。无得疲怠妙菩提路。\n\n",
              "阿难白佛言：世尊。如佛世尊为我等辈，宣说因缘，及与自然，诸和合相，与不和合，心犹未开。而今更闻见见非见，重增迷闷。伏愿弘慈，施大慧目，开示我等觉心明净。作是语已，悲泪顶礼，承受圣旨。\n\n",
              "尔时世尊，怜愍阿难，及诸大众。将欲敷演大陀罗尼，诸三摩提。妙修行路。告阿难言。汝虽强记，但益多闻，于奢摩他微密观照，心犹未了。汝今谛听。吾当为汝分别开示。亦令将来，诸有漏者，获菩提果。阿难。一切众生，轮回世间，由二颠倒分别见妄，当处发生，当业轮转。云何二见，一者，众生别业妄见。二者，众生同分妄见。\n\n",
              "云何名为别业妄见。阿难，如世间人，目有赤眚，夜见灯光别有圆影，五色重叠。于意云何。此夜灯明所现圆光，为是灯色，为当见色。阿难。此若灯色，则非眚人何不同见，而此圆影。唯眚之观。若是见色，见已成色，则彼眚人见圆影者，名为何等。复次阿难。若此圆影离灯别有，则合傍观屏帐几筵，有圆影出。离见别有，应非眼瞩，云何眚人目见圆影。是故当知，色实在灯，见病为影。影见俱眚，见眚非病。终不应言是灯是见。于是中有非灯非见。如第二月，非体非影。何以故。第二之观，捏所成故。诸有智者，不应说言，此捏根元，是形非形，离见非见，此亦如是，目眚所成今欲名谁是灯是见。何况分别非灯非见。\n\n",
              "云何名为同分妄见。阿难。此阎浮提，除大海水，中间平陆，有三千洲正中大洲东西括量，大国凡有二千三百。其余小洲在诸海中，其间或有三两百国。或一或二至于三十四十五十。阿难。若复此中，有一小洲，祇有两国。唯一国人，同感恶缘则彼小洲，当土众生，睹诸一切不祥境界或见二日，或见两月其中乃至晕适佩玦。彗孛飞流。负耳虹蜺。种种恶相，但此国见彼国众生，本所不见，亦复不闻。\n\n",
              "阿难。吾今为汝。以此二事，进退合明。阿难。如彼众生。别业妄见，瞩灯光中所现圆影，虽现似境，终彼见者，目眚所成。眚即见劳，非色所造。然见眚者，终无见咎。例汝今日，以目观见山河国土。及诸众生，皆是无始见病所成。见与见缘，似现前境。元我觉明见所缘眚。觉见即眚。本觉明心，觉缘非眚。觉所觉眚，觉非眚中，此实见见，云何复名觉闻知见。是故汝今见我及汝，并诸世间十类众生，皆即见眚。非见眚者，彼见真精，性非眚者，故不名见。阿难。如彼众生同分妄见，例彼妄见别业一人。一病目人，同彼一国。彼见圆影，眚妄所生。此众同分所见不祥，同见业中，瘴恶所起。俱是无始见妄所生。例阎浮提三千洲中，兼四大海，娑婆世界，并洎十方诸有漏国，及诸众生。同是觉明无漏妙心，见闻觉知虚妄病缘，和合妄生，和合妄死。若能远离诸和合缘，及不和合，则复灭除诸生死因。圆满菩提，不生灭性。清净本心，本觉常住。\n\n",
              "阿难。汝虽先悟本觉妙明，性非因缘，非自然性。而犹未明如是觉元，非和合生，及不和合。阿难。吾今复以前尘问汝。汝今犹以一切世间妄想和合，诸因缘性，而自疑惑，证菩提心和合起者。则汝今者妙净见精。为与明和，为与暗和，为与通和，为与塞和。若明和者，且汝观明，当明现前，何处杂见，见相可辨，杂何形像。若非见者，云何见明。若即见者，云何见见。必见圆满，何处和明。若明圆满，不合见和。见必异明。杂则失彼性明名字。杂失明性，和明非义。彼暗与通，及诸群塞，亦复如是。复次阿难。又汝今者妙净见精，为与明合，为与暗合，为与通合，为与塞合。若明合者，至于暗时，明相已灭，此见即不与诸暗合，云何见暗。若见暗时，不与暗合，与明合者，应非见明。既不见明，云何明合。了明非暗。彼暗与通，及诸群塞，亦复如是。\n\n",
              "阿难白佛言：世尊。如我思惟，此妙觉元，与诸缘尘，及心念虑，非和合耶。佛言：汝今又言觉非和合。吾复问汝。此妙见精非和合者，为非明和，为非暗和，为非通和，为非塞和。若非明和，则见与明，必有边畔。汝且谛观，何处是明，何处是见，在见在明，自何为畔。阿难。若明际中必无见者，则不相及，自不知其明相所在，畔云何成。彼暗与通，及诸群塞，亦复如是。又妙见精，非和合者，为非明合，为非暗合，为非通合，为非塞合。若非明合，则见与明，性相乖角。如耳与明，了不相触。见且不知明相所在，云何甄明合非合理。彼暗与通，及诸群塞，亦复如是。\n\n",
              "阿难。汝犹未明一切浮尘，诸幻化相，当处出生，随处灭尽。幻妄称相，其性真为妙觉明体。如是乃至五阴六入，从十二处，至十八界，因缘和合，虚妄有生，因缘别离虚妄名灭。殊不能知生灭去来本如来藏。常住妙明，不动周圆妙真如性。性真常中求于去来迷悟生死，了无所得。\n\n",
              "阿难。云何五阴，本如来藏妙真如性。阿难。譬如有人，以清净目，观晴明空，唯一晴虚，回无所有。其人无故，不动目睛，瞪以发劳，则于虚空，别见狂华，复有一切狂乱非相。色阴当知亦复如是。阿难。是诸狂华，非从空来，非从目出。如是阿难。若空来者，既从空来，还从空入。若有出入，即非虚空。空若非空，自不容其华相起灭。如阿难体，不容阿难。若目出者，既从目出，还从目入。即此华性从目出故，当合有见。若有见者，去既华空，旋合见眼。若无见者，出既翳空，旋当翳眼。又见华时，目应无翳。云何睛空，号清明眼。是故当知色阴虚妄，本非因缘，非自然性。\n\n",
              "阿难。譬如有人，手足宴安，百骸调适，忽如忘生，性无违顺。其人无故，以二手掌，于空相摩，于二手中，妄生涩滑冷热诸相。受阴当知亦复如是。阿难。是诸幻触，不从空来，不从掌出。如是阿难。若空来者，既能触掌，何不触身。不应虚空，选择来触。若从掌出，应非待合。又掌出故，合则掌知，离则触入，臂腕骨髓，应亦觉知入时踪迹。必有觉心，知出知入。自有一物身中往来。何待合知，要名为触。是故当知，受阴虚妄，本非因缘，非自然性。\n\n",
              "阿难。譬如有人，谈说酢梅，口中水出。思蹋悬崖，足心酸涩。想阴当知，亦复如是。阿难。如是酢说，不从梅生，非从口入。如是阿难。若梅生者，梅合自谈，何待人说。若从口入，自合口闻，何须待耳。若独耳闻，此水何不耳中而出。想蹋悬崖，与说相类。是故当知，想阴虚妄，本非因缘，非自然性。\n\n",
              "阿难。譬如瀑流，波浪相续，前际后际，不相逾越。行阴当知，亦复如是。阿难。如是流性，不因空生，不因水有，亦非水性，非离空水。如是阿难。若因空生，则诸十方无尽虚空，成无尽流，世界自然俱受沦溺。若因水有，则此瀑流性应非水，有所有相，今应现在。若即水性，则澄清时，应非水体。若离空水，空非有外，水外无流。是故当知，行阴虚妄，本非因缘，非自然性。\n\n",
              "阿难。譬如有人，取频伽瓶，塞其两孔，满中擎空，千里远行，用饷他国。识阴当知亦复如是。阿难。如是虚空，非彼方来，非此方入，如是阿难。若彼方来，则本瓶中既贮空去，于本瓶地，应少虚空。若此方入，开孔倒瓶，应见空出。是故当知，识阴虚妄，本非因缘，非自然性。"
            ]
          },
          {
            "id": 3,
            "level": 3,
            "title": "大佛顶首楞严经卷三",
            "brief": "",
            "media": "lengyan3.mp3",
            "page": [
              "复次阿难。云何六入，本如来藏妙真如性。阿难。即彼目睛瞪发劳者，兼目与劳，同是菩提瞪发劳相。因于明暗二种妄尘，发见居中，吸此尘象，名为见性。此见离彼明暗二尘，毕竟无体。如是阿难。当知是见，非明暗来，非于根出，不于空生。何以故。若从明来，暗即随灭，应非见暗。若从暗来，明即随灭，应无见明。若从根生，必无明暗。如是见精，本无自性。若于空出，前瞩尘象，归当见根。又空自观，何关汝入。是故当知眼入虚妄。本非因缘，非自然性。\n\n",
              "阿难。譬如有人，以两手指急塞其耳，耳根劳故，头中作声，兼耳与劳，同是菩提瞪发劳相。因于动静二种妄尘，发闻居中，吸此尘象，名听闻性。此闻离彼动静二尘，毕竟无体。如是阿难，当知是闻，非动静来，非于根出，不于空生。何以故。若从静来，动即随灭，应非闻动。若从动来，静即随灭，应无觉静。若从根生，必无动静。如是闻体，本无自性。若于空出，有闻成性，即非虚空。又空自闻，何关汝入。是故当知，耳入虚妄。本非因缘，非自然性。\n\n",
              "阿难。譬如有人，急畜其鼻，畜久成劳，则于鼻中，闻有冷触，因触分别，通塞虚实，如是乃至诸香臭气，兼鼻与劳，同是菩提瞪发劳相。因于通塞二种妄尘，发闻居中，吸此尘象，名嗅闻性。此闻离彼通基二尘，毕竟无体。当知是闻，非通塞来，非于根出，不于空生。何以故。若从通来，塞则闻灭，云何知塞。如因塞有，通则无闻，云何发明香臭等触。若从根生，必无通塞。如是闻机，本无自性。若从空出，是闻自当回嗅汝鼻。空自有闻，何关汝入。是故当知鼻入虚妄。本非因缘，非自然性。\n\n",
              "阿难。譬如有人，以舌舐吻，熟舐令劳。其人若病，则有苦味。无病之人，微有甜触。由甜与苦，显此舌根，不动之时，淡性常在。兼舌与劳，同是菩提瞪发劳相。因甜苦淡二种妄尘，发知居中，吸此尘象，名知味性。此知味性，离彼甜苦及淡二尘，毕竟无体。如是阿难。当知如是尝苦淡知，非甜苦来，非因淡有，又非根出，不于空生。何以故。若甜苦来，淡则知灭，云何知淡。若从淡出，甜即知亡，复云何知甜苦二相。若从舌生，必无甜淡及与苦尘。斯知味根，本无自性。若于空出，虚空自味，非汝口知。又空自知，何关汝入。是故当知，舌入虚妄。本非因缘，非自然性。\n\n",
              "阿难。譬如有人，以一冷手。触于热手。若冷势多，热者从冷。若热功胜，冷者成热。如是以此合觉之触，显于离知。涉势若成，因于劳触。兼身与劳，同是菩提瞪发劳相。因于离合二种妄尘，发觉居中，吸此尘象。名知觉性。此知觉体，离彼离合违顺二尘，毕竟无体。如是阿难。当知是觉，非离合来，非违顺有，不于根出，又非空生。何以故。若合时来，离当已灭，云何觉离。违顺二相，亦复如是。若从根出，必无离合违顺四相。则汝身知，元无自性。必于空出，空自知觉，何关汝入。是故当知身入虚妄。本非因缘，非自然性。\n\n",
              "阿难。譬如有人，劳倦则眠，睡熟便寤，览尘斯忆，失忆为忘，是其颠倒生住异灭，吸习中归，不相逾越，称意知根。兼意与劳，同是菩提瞪发劳相。因于生灭二种妄尘，集知居中，吸撮内尘，见闻逆流，流不及地，名觉知性。此觉知性，离彼寤寐生灭二尘，毕竟无体。如是阿难。当知如是觉知之根，非寤寐来，非生灭有，不于根出，亦非空生。何以故。若从寤来，寐即随灭，将何为寐。必生时有，灭即同无，令谁受灭。若从灭有，生即灭无，谁知生者。若从根出寤寐二相随身开合，离斯二体，此觉知者，同于空华，毕竟无性。若从空生，自是空知，何关汝入。是故当知，意入虚妄。本非因缘，非自然性。\n\n",
              "复次阿难。云何十二处，本如来藏妙真如性。\n\n",
              "阿难。汝且观此祇陀树林，及诸泉池。于意云何。此等为是色生眼见，眼生色相。阿难。若复眼根，生色相者。见空非色，色性应销。销则显发一切都无。色相既无，谁明空质。空亦口是。若复色尘，生眼见者，观空非色，见即销亡。亡则都无，谁明空色。是故当知见与色空，俱无处所。即色与见，二处虚妄。本非因缘，非自然性。阿难。汝更听此祇陀园中，食办击鼓，众集撞钟，钟鼓音声，前后相续。于意云何。此等为是声来耳边，耳往声处。阿难。若复此声，来于耳边，如我乞食室罗筏城。在祇陀林，则无有我。此声必来阿难耳处。目连迦叶，应不俱闻。何况其中一千二百五十沙门，一闻钟声。同来食处。若复汝耳，往彼声边。如我归住祇陀林中。在室罗城，则无有我。汝闻鼓声，其耳已往击鼓之处，钟声齐出，应不俱闻。何况其中象马牛羊，种种音响。若无来往，亦复无闻。是故当知听与音声，俱无处所，即听与声，二处虚妄。本非因缘，非自然性。\n\n",
              "阿难。汝又嗅此鑪中栴檀，此香若复然于一铢，室罗筏城四十里内，同时闻气。于意云何。此香为复生栴檀木，生于汝鼻，为生于空。阿难。若复此香，生于汝鼻，称鼻所生，当从鼻出。鼻非栴檀，云何鼻中有栴檀气。称汝闻香，当于鼻入。鼻中出香，说闻非义。若生于空，空性常恒，香应常在，何藉鑪中，爇此枯木。若生于木，则此香质，因爇成烟。若鼻得闻，合蒙烟气。其烟腾空，未及遥远，四十里内，云何已闻。是故当知，香鼻与闻，俱无处所。即嗅与香，二处虚妄。本非因缘，非自然性。\n\n",
              "阿难。汝常二时，众中持砵，其间或遇酥酪醍醐，名为上味。于意云何。此味为复生于空中，生于舌中，为生食中。阿难。若复此味，生于汝舌，在汝口中，祇有一舌，其舌尔时已成酥味，遇黑石蜜应不推移。若不变移，不名知味。若变移者，舌非多体，云何多味一舌之知。若生于食，食非有识，云何自知。又食自知，即同他食，何预于汝，名味之知。若生于空，汝啖虚空，当作何味。必其虚空若作咸味，既咸汝舌，亦咸汝面，则此界人，同于海鱼。既常受咸，了不知淡。若不识淡，亦不觉咸。必无所知，云何名味。是故当知，味舌与尝，俱无处所。即尝与味，二俱虚妄。本非因缘，非自然性。\n\n",
              "阿难。汝常晨朝以手摩头。于意云何。此摩所知，谁为能触，能为在手，为复在头。若在于手，头则无知，云何成触。若在于头，手则无用，云何名触。若各各有，则汝阿难，应有二身。若头与手一触所生，则手与头，当为一体。若一体者，触则无成。若二体者，触谁为在。在能非所，在所非能。不应虚空与汝成触。是故当知，觉触与身，俱无处所。即身与触，二俱虚妄。本非因缘，非自然性。\n\n",
              "阿难。汝常意中。所缘善恶无记三性，生成法则。此法为复即心所生，为当离心，别有方所。阿难。若即心者，法则非尘。非心所缘，云何成处。若离于心，别有方所，则法自性，为知非知。知则名心，异汝非尘，同他心量。即汝即心，云何汝心，更二于汝。若非知者，此尘既非色声香味，离合冷暖，及虚空相，当于何在。今于色空，都无表示，不应人间，更有空外。心非所缘，处从谁立。是故当知，法则与心，俱无处所。则意与法，二俱虚妄。本非因缘，非自然性。\n\n",
              "复次阿难。云何十八界，本如来藏妙真如性。\n\n",
              "阿难。如汝所明，眼色为缘，生于眼识。此识为复因眼所生，以眼为界。因色所生，以色为界。阿难。若因眼生，既无色空，无可分别，纵有汝识，欲将何用。汝见又非青黄赤白，无所表示，从何立界。若因色生，空无色时，汝识应灭，云何识知是虚空性。若色变时，汝亦识其色相迁变，汝识不迁，界从何立。从变则变，界相自无。不变则恒。既从色生，应不识知虚空所在。若兼二种，眼色共生，合则中离，离则两合，体性杂乱，云何成界。是故当知眼色为缘，生眼识界，三处都无。则眼与色，及色界三，本非因缘，非自然性。\n\n",
              "阿难。又汝所明，耳声为缘，生于耳识。此识为复因耳所生，以耳为界。因声所生，以声为界。阿难。若因耳生，动静二相，既不现前，根不成知。必无所知，知尚无成，识何形貌。若取耳闻，无动静故，闻无所成。云何耳形，杂色触尘，名为识界。则耳识界，复从谁立。若生于声，识因声有，则不关闻，无闻则亡声相所在。识从声生，许声因闻而有声相，闻应闻识，不闻非界。闻则同声。识已被闻，谁知闻识。若无知者，终如草木。不应声闻杂成中界。界无中位，则内外相，复从何成。是故当知，耳声为缘，生耳识界，三处都无。则耳与声，及声界三，本非因缘，非自然性。\n\n",
              "阿难。又汝所明，鼻香为缘，生于鼻识。此识为复因鼻所生，以鼻为界。因香所生，以香为界。阿难。若因鼻生，则汝心中，以何为鼻。为取肉形双爪之相。为取嗅知动摇之性。若取肉形，肉质乃身，身知即触，名身非鼻，名触即尘。鼻尚无名，云何立界。若取嗅知，又汝心中以何为知。以肉为知，则肉之知，元触非鼻。以空为知，空则自知，肉应非觉。如是则应虚空是汝，汝身非知。今日阿难，应无所在。以香为知，知自属香，何预于汝。若香臭气，必生汝鼻，则彼香臭二种流气，不生伊兰。及栴檀木。二物不来，汝自嗅鼻，为香为臭。臭则非香，香则非臭。若香臭二俱能闻者，则汝一人，应有两鼻。对我问道，有二阿难，谁为汝体。若鼻是一，香臭无二，臭既为香，香复成臭。二性不有，界从谁立。若因香生，识因香有。如眼有见，不能观眼。因香有故，应不知香。知即非生。不知非识。香非知有，香界不成。识不知香，因界则非从香建立。既无中间，不成内外。彼诸闻性，毕竟虚空。是故当知，鼻香为缘，生鼻识界，三处都无。则鼻与香，及香界三，本非因缘，非自然性。\n\n",
              "阿难。又汝所明，舌味为缘，生于舌识。此识为复因舌所生，以舌为界。因味所生，以味为界。阿难。若因舌生，则诸世间甘蔗、乌梅、黄连、石盐、细辛、姜、桂、都无有味。汝自尝舌，为甜为苦。若舌性苦，谁来尝舌。舌不自尝，孰为知觉。舌性非苦，味自不生，云何立界。若因味生，识自为味，同于舌根，应不自尝，云何识知是味非味。又一切味，非一物生。味既多生，识应多体。识体若一，体必味生。咸淡甘辛，和合俱生，诸变异相，同为一味，应无分别。分别既无，则不名识，云何复名舌味识界。不应虚空，生汝心识。舌味和合，即于是中元无自性，云何界生。是故当知，舌味为缘，生舌识界，三处都无。则舌与味，及舌界三，本非因缘，非自然性。\n\n",
              "阿难。又汝所明，身触为缘，生于身识。此识为复因身所生，以身为界。因触所生，以触为界。阿难。若因身生，必无合离二觉观缘，身何所识。若因触生，必无汝身，谁有非身知合离者。阿难。物不触知，身知有触。知身即触，知触即身。即触非身，即身非触。身触二相，元无处所。合身即为身自体性。离身即是虚空等相。内外不成，中云何立。中不复立，内外性空则汝识生，从谁立界。是故当知，身触为缘，生身识界，三处都无。则身与触，及身界三，本非因缘，非自然性。\n\n",
              "阿难。又汝所明，意法为缘，生于意识。此识为复因意所生，以意为界，因法所生，以法为界。阿难。若因意生，于汝意中，必有所思，发明汝意。若无前法，意无所生。离缘无形，识将何用，又汝识心，与诸思量，兼了别性，为同为异。同意即意，云何所生。异意不同，应无所识。若无所识，云何意生。若有所识，云何识意。唯同与异，二性无成，界云何立。若因法生世间诸法，不离五尘。汝观色法，及诸声法，香法味法，及与触法，相状分明，以对五根，非意所摄，汝识决定依于法生。今汝谛观，法法何状若离色空，动静通塞，合离生灭，越此诸相，终无所得。生则色空诸法等生。灭则色空诸法等灭。所因既无，因生有识，作何形相。相状不有，界云何生。是故当知，意法为缘，生意识界，三处都无。则意与法，及意界三，本非因缘，非自然性。\n\n",
              "阿难白佛言：世尊。如来常说和合因缘，一切世间种种变化，皆因四大和合发明。云何如来，因缘略然，二俱排摈。我今不知，斯义所属。惟垂哀愍，开示众生，中道了义，无戏论法。\n\n",
              "尔时世尊，告阿难言：汝先厌离声闻缘觉诸小乘法，发心勤求无上菩提。故我今时，为汝开示第一义谛。如何复将世间戏论，妄想因缘，而自缠绕。汝虽多闻，如说药人，真药现前，不能分别。如来说为真可怜愍。汝今谛听，吾当为汝，分别开示。亦令当来修大乘者，通达实相。阿难默然，承佛圣旨。\n\n",
              "阿难。如汝所言四大和合，发明世间种种变化。阿难。若彼大性，体非和合，则不能与诸大杂和。犹如虚空，不和诸色。若和合者，同于变化。始终相成，生灭相续。生死死生，生生死死，如旋火轮，未有休息。阿难。如水成冰，冰还成水。汝观地，粗为大地，细为微尘。至邻虚尘，析彼极微色边际相，七分所成。更析邻虚，即实空性。阿难。若此邻虚，析成虚空，当知虚空，出生色相。汝今问言，由和合故，出生世间诸变化相。汝且观此一邻虚尘，用几虚空，和合而有。不应邻虚，合成邻虚。又邻虚尘，析入空者，用几色相，合成虚空。若色合时，合色非空。若空合时，合空非色。色犹可析，空云何合。汝元不知如来藏中，性色真空，性空真色，清净本然，周遍法界。随众生心，应所知量，循业发现。世间无知，惑为因缘，及自然性皆是识心，分别计度。但有言说。都无实义。\n\n",
              "阿难。火性无我，寄于诸缘。汝观城中未食之家，欲炊爨时，手执阳燧。日前求火。阿难。名和合者，如我与汝，一千二百五十比丘，今为一众。众虽为一，诘其根本，各各有身，皆有所生氏族名字如舍利弗，婆罗门种。优楼频螺，迦叶波种。乃至阿难，瞿昙种姓。阿难。若此火性，因和合有。彼手执镜于日求火。此火为从镜中而出，为从艾出，为于日来。阿难。若日来者，自能烧汝手中之艾，来处林木，皆应受焚。若镜中出，自能于镜，出然于艾。镜何不镕。纡汝手执，尚无热相，云何融泮。若生于艾，何藉日镜光明相接，然后火生。汝又谛观，镜因手执，日从天来，艾本地生，火从何方游历于此。日镜相远，非和非合，不应火光，无从自有。汝犹不知如来藏中，性火真空，性空真火，清净本然，周遍法界，随众生心，应所知量。阿难。当知世人，一处执镜，一处火生。遍法界执，满世间起。起遍世间，宁有方所，循业发现。世间无知，惑为因缘，及自然性。皆是识心，分别计度。但有言说，都无实义。\n\n",
              "阿难。水性不定，流息无恒。如室罗城，迦毗罗仙，斫迦罗仙，及砵头摩，诃萨多等，诸大幻师，求太阴精用和幻药。是诸师等，于白月昼，手执方诸，承月中水，此水为复从珠中出，空中自有，为从月来。阿难。若从月来，尚能远方令珠出水，所经林木，皆应吐流。流则何待方诸所出。不流，明水非从月降。若从珠出，则此珠中，常应流水，何待中宵承白月昼。若从空生，空性无边，水当无际，从人洎天，皆同滔溺。云何复有水陆空行。汝更谛观，月从天陟。珠因手持，承珠水盘，本人敷设，水从何方，流注于此。月珠相远，非和非合，不应水精，无从自有。汝尚不知，如来藏中，性水真空，性空真水，清净本然，周遍法界。随众生心，应所知量。一处执珠，一处水出。遍法界执，满法界生。生满世间，宁有方所，循业发现。世间无知，惑为因缘，及自然性。皆是识心，分别计度。但有言说，都无实义。\n\n",
              "阿难。风性无体，动静不常。汝常整衣入于大众，僧伽梨角动及傍人，则有微风拂彼人面。此风为复出袈裟角，发于虚空，生彼人面。阿难。此风若复出袈裟角，汝乃披风，其衣飞摇，应离汝体。我今说法会中垂衣。汝看我衣，风何所在，不应衣中，有藏风地。若生虚空，汝衣不动，何因无拂。空性常住，风应常生。若无风时，虚空当灭。灭风可见，灭空何状。若有生灭，不名虚空。名为虚空，云何风出。若风自生被拂之面，从彼面生，当应拂汝。自汝整衣，云何倒拂。汝审谛观，整衣在汝，面属彼人，虚空寂然，不曾流动，风自谁方鼓动来此。风空性隔，非和非合，不应风性，无从自有。汝宛不知如来藏中，性风真空，性空真风，清净本然，周遍法界随众生心，应所知量。阿难。如汝一人微动服衣，有微风出。遍法界拂，满国土生周遍世间，宁有方所，循业发现。世间无知，惑为因缘，及自然性。皆是识心，分别计度。但有言说，都无实义。\n\n",
              "阿难。空性无形，因色显发。如室罗城，去河遥处，诸刹利种，及婆罗门，毗舍，首陀，兼颇罗堕，旃陀罗等，新立安居，凿井求水。出土一尺，于中则有一尺虚空。如是乃至出土一丈，中间还得一丈虚空。虚空浅深，随出多少，此空为当因土所出，因凿所有，无因自生。阿难。若复此空，无因自生，未凿土前，何不无碍，唯见大地回无通达。若因土出，则土出时，应见空入。若土先出无空入者，云何虚空因土而出。若无出入，则应空土元无异因。无异则同，则土出时，空何不出。若因凿出，则凿出空，应非出土。不因凿出，凿自出土，云何见空。汝更审谛，谛审谛观，凿从人手，随方运转，土因地移，如是虚空，因何所出。凿空虚实，不相为用，非和非合，不应虚空，无从自出。若此虚空，性圆周遍，本不动摇。当知现前地水火风，均名五大。性真圆融，皆如来藏，本无生灭。阿难。汝心昏迷，不悟四大元如来藏。当观虚空，为出为入，为非出入。汝全不知如来藏中，性觉真空，性空真觉，清净本然，周遍法界。随众生心，应所知量。阿难。如一井空，空生一井。十方虚空，亦复如是。圆满十方，宁有方所，循业发现。世间无知，惑为因缘及自然性。皆是识心，分别计度，但有言说，都无实义。\n\n",
              "阿难。见觉无知，因色空有。如汝今者在祇陀林，朝明夕昏。设居中宵，白月则光黑月便暗。则明暗等，因见分析。此见为复与明暗相，并太虚空，为同一体。为非一体。或同非同，或异非异。阿难此见若复与明与暗，及与虚空，元一体者。则明与暗，二体相亡。暗时无明，明时无暗。若与暗一，明则见亡。必一于明，暗时当灭。灭则云何，见明见暗。若明暗殊，见无生灭，一云何成。若此见精，与暗与明，非一体者。汝离明暗，及与虚空，分析见元，作何形相。离明离暗，及离虚空，是见元同，龟毛兔角。明暗虚空，三事俱异，从何立见明暗相背，云何或同。离三元无，云何或异。分空分见，本无边畔，云何非同。见暗见明，性非迁改，云何非异。汝更细审微细审详，审谛审观，明从太阳，暗随黑月，通属虚空，壅归大地，如是见精，因何所出。见觉空顽，非和非合，不应见精，无从自出。若见闻知，性圆周遍，本不动摇。当知无边不动虚空，并其动摇地水火风，均名六大。性真圆融，皆如来藏，本无生灭。阿难。汝性沉沦，不悟汝之见闻觉知，本如来藏。汝当观此见闻觉知，为生为灭，为同为异。为非生灭，为非同异。汝曾不知如来藏中，性见觉明，觉精明见，清净本然，周遍法界。随众生心，应所知量。如一见根，见周法界。听嗅尝触觉触觉知，妙德莹然，遍周法界。圆满十虚。宁有方所，循业发现。世间无知，惑为因缘，及自然性。皆是识心，分别计度。但有言说，都无实义。\n\n",
              "阿难。识性无源，因于六种根尘妄出。汝今遍观此会圣众，用目循历。其目周视，但如镜中，无别分析。汝识于中次第标指，此是文殊，此富楼那，此目犍连，此须菩提，此舍利弗，此识了知，为生于见，为生于相，为生虚空，为无所因，突然而出。阿难。若汝识性，生于见中，如无明暗及与色空，四种必无，元无汝见，见性尚无，从何发识。若汝识性，生于相中，不从见生，既不见明，亦不见暗，明暗不瞩，即无色空，彼相尚无，识从何发。若生于空，非相非见，非见无辨，自不能知，明暗色空，非相灭缘，见闻觉知，无处安立。处此二非，空则同无，有非同物。纵发汝识，欲何分别。若无所因，突然而出，何不日中，别识明月。汝更细详，微细详审，见托汝睛，相推前境，可状成有，不相成无，如是识缘，因何所出。识动见澄，非和非合。闻听觉知，亦复如是，不应识缘，无从自出。若此识心，本无所从。当知了别见闻觉知，圆满湛然，性非从所。兼彼虚空地水火风，均名七大。性真圆融，皆如来藏，本无生灭。阿难。汝心粗浮，不悟见闻，发明了知，本如来藏。汝应观此六处识心，为同为异，为空为有，为非同异，为非空有。汝元不知，如来藏中，性识明知，觉明真识，妙觉湛然，遍周法界。含吐十虚，宁有方所，循业发现。世间无知，惑为因缘，及自然性，皆是识心，分别计度，但有言说，都无实义。\n\n",
              "尔时阿难，及诸大众，蒙佛如来，微妙开示，身心荡然，得无挂碍。是诸大众，各各自知，心遍十方。见十方空，如观手中所持叶物。一切世间诸所有物，皆即菩提妙明元心。心精遍圆，含里十方。反观父母，所生之身，犹彼十方，虚空之中，吹一微尘，若存若亡。如湛巨海，流一浮沤，起灭无从。了然自知，获本妙心，常住不灭。礼佛合掌，得未曾有。于如来前，说偈赞佛。\n\n",
              "偈赞发愿\n",
              "妙湛总持不动尊。首楞严王世希有。 销我亿劫颠倒想。不历僧祇获法身。\n",
              "愿今得果成宝王。还度如是恒沙众。 将此深心奉尘刹。是则名为报佛恩。\n",
              "伏请世尊为证明。五浊恶世誓先入。 如一众生未成佛。终不于此取泥洹。\n",
              "十雄大力大慈悲。希更审除微细惑。 令我早登无上觉。于十方界坐道场。\n",
              "舜若多性可销亡。烁迦罗心无动转。"
            ]
          },
          {
            "id": 4,
            "level": 3,
            "title": "大佛顶首楞严经卷四",
            "brief": "",
            "media": "lengyan4.mp3",
            "page": [
              "尔时富楼那弥多罗尼子，在大众中，即从座起。偏袒右肩，右膝着地，合掌恭敬而白佛言：大威德世尊。善为众生敷演如来第一义谛。世尊常推说法人中，我为第一。今闻如来微妙法音，犹如聋人，逾百步外，聆于蚊蚋，本所不见，何况得闻。佛虽宣明，令我除惑，今犹未详斯义究竟无疑惑地。世尊。如阿难辈，虽则开悟，习漏未除。我等会中登无漏者，虽尽诸漏，今闻如来所说法音，尚纡疑悔。世尊。若复世间一切根尘阴处界等，皆如来藏清净本然。云何忽生山河大地诸有为相。次第迁流，终而复始。又如来说，地水火风，本性圆融，周遍法界，湛然常住。世尊。若地性遍，云何容水。水性周遍，火则不生。复云何明水火二性俱遍虚空，不相陵灭。世尊。地性障碍，空性虚通，云何二俱周遍法界。而我不知是义攸往。惟愿如来，宣流大慈，开我迷云，及诸大众。作是语已，五体投地，钦渴如来无上慈诲。\n\n",
              "尔时世尊告富楼那，及诸会中漏尽无学诸阿罗汉。如来今日普为此会，宣胜义中真胜义性。令汝会中定性声闻，及诸一切未得二空回向上乘阿罗汉等，皆获一乘寂灭场地，真阿练若，正修行处。汝今谛听。当为汝说，富楼那等，钦佛法音，默然承听。\n\n",
              "佛言。富楼那。如汝所言，清净本然，云何忽生山河大地。汝常不闻如来宣说，性觉妙明，本觉明妙。富楼那言。唯然，世尊。我常闻佛宣说斯义。佛言。汝称觉明。为复性明，称名为觉。为觉不明，称为明觉。富楼那言。若此不明名为觉者，则无所明。佛言。若无所明，则无明觉。有所非觉，无所非明。无明又非觉湛明性。性觉必明，妄为明觉。觉非所明。因明立所。所既妄立，生汝妄能。无同异中，炽然成异。异彼所异，因异立同。同异发明，因此复立无同无异。如是扰乱，相待生劳。劳久发尘，自相浑浊。由是引起尘劳烦恼。起为世界。静成虚空。虚空为同。世界为异。彼无同异，真有为法。\n\n",
              "觉明空昧，相待成摇，故有风轮执持世界。因空生摇，坚明立碍，彼金宝者明觉立坚，故有金轮保持国土。坚觉宝成，摇明风出，风金相摩，故有火光为变化性。宝明生润，火光上蒸，故有水轮含十方界。火腾水降，交发立坚，湿为巨海，干为洲潬。以是义故，彼大海中火光常起，彼洲潬中江河常注。水势劣火，结为高山。是故山石，击则成焰，融则成水。土劫劣水，抽为草木，是故林薮遇烧成土，因绞成水。交妄发生，递相为种。以是因缘，世界相续。\n\n",
              "复次富楼那。明妄非他，觉明为咎。所妄既立，明理不逾。以是因缘，听不出声，见不超色。色香味触，六妄成就。由是分开见觉闻知。同业相缠，合离成化。见明色发，明见想成。异见成憎，同想成爱。流爱为种，纳想为胎。交遘发生，吸引同业。故有因缘生羯罗蓝遏蒲昙等。胎卵湿化，随其所应。卵唯想生。胎因情有。湿以合感。化以离应。情想合离更相变易。所有受业，逐其飞沈。以是因缘，众生相续。\n\n",
              "富楼那。想爱同结，爱不能离，则诸世间父母子孙，相生不断，是等则以欲贪为本。贪爱同滋，贪不能此，则诸世间卵化湿胎，随力强弱，递相吞食，是等则以杀贪为本。以人食羊，羊死为人，人死为羊，如是乃至十生之类，死死生生，互来相啖，恶业俱生，穷未来际，是等则以盗贪为本。汝负我命，我还汝债，以是因缘，经百千劫，常在生死。汝爱我心，我怜汝色，以是因缘，经百千劫，常在缠缚。唯杀盗淫三为根本。以是因缘，业果相续。\n\n",
              "富楼那。如是三种颠倒相续。皆是觉明，明了知性，因了发相，从妄见生。山河大地诸有为相次第迁流。因此虚妄终而复始。\n\n",
              "富楼那言：若此妙觉本妙觉明，与如来心不增不减。无状忽生山河大地诸有为相。如来今得妙空明觉，山河大地有为习漏何当复生。佛告富楼那。譬如迷人，于一聚落，惑南为北，此迷为复因迷而有，因悟所出。富楼那言：如是迷人，亦不因迷，又不因悟。何以故。迷本无根，云何因迷。悟非生迷，云何因悟。佛言：彼之迷人，正在迷时。焂有悟人指示令悟。富楼那。于意云何。此人纵迷，于此聚落，更生迷不。不也世尊。富楼那。十方如来亦复如是。此迷无本，性毕竟空。昔本无迷，似有迷觉。觉迷迷灭，觉不生迷。亦如翳人见空中华，翳病若除，华于空灭。忽有愚人，于彼空华所灭空地，待华更生。汝观是人为愚为慧。富楼那言：空元无华，妄见生灭。见华灭空，已是颠倒，敕令更出，斯实狂痴。云何更名如是狂人为愚为慧。佛言：如汝所解，云何问言诸佛如来妙觉明空，何当更出山河大地。又如金矿杂于精金。其金一纯，更不成杂。如木成灰，不重为木。诸佛如来菩提涅槃，亦复如是。\n\n",
              "富楼那。又汝问言：地水火风，本性圆融，周遍法界。疑水火性不相陵灭。又征虚空及诸大地，俱遍法界，不合相容。富楼那。譬如虚空，体非群相，而不拒彼诸相发挥。所以者何。富楼那。彼太虚空，日照则明，云屯则暗，风摇则动，霁澄则清，气凝则浊，土积成霾，水澄成映。于意云何。如是殊方诸有为相，为因彼生，为复空有。若彼所生。富楼那。且日照时，既是日明，十方世界同为日色，云何空中更见圆日。若是空明，空应自照云何中宵云雾之时，不生光耀。当知是明，非日非空，不异空日。观相元妄，无可指陈。犹邀空华，结为空果。云何诘其相陵灭义。观性元真，唯妙觉明。妙觉明心，先非水火。云何复问不相容者。真妙觉明亦复如是。\n\n",
              "汝以空明，则有空现。地水火风，各各发明，则各各现。若俱发明，则有俱现。云何俱现。富楼那。如一水中现于日影。两人同观水中之日，东西各行，则各有日随二人去。一东一西，先无准的。不应难言，此日是一，云何各行。各日既双，云何现一。宛转虚妄，无可凭据。富楼那。汝以色空相倾相夺于如来藏。而如来藏随为色空。周遍法界。是故于中，风动空澄，日明云暗，众生迷闷，背觉合尘，故发尘劳，有世间相。我以妙明不灭不生合如来藏。而如来藏唯妙觉明圆照法界。是故于中，一为无量，无量为一。小中现大，大中现小。不动道场，遍十方界。身含十方无尽虚空。于一毛端现宝王刹。坐微尘里转大法轮。灭尘合觉，故发真如妙觉明性。而如来藏本妙圆心。非心非空。非地非水。非风非火。非眼非耳鼻舌身意。非色非声香味触法。非眼识界，如是乃至非意识界。非明无明，明无明尽。如是乃至非老非死，非老死尽。非苦非集非灭非道。非智非得。非檀那，非尸罗，非毗梨耶，非羼提，非禅那，非般剌若，非波罗密多。如是乃至非怛闼阿竭，非阿罗诃，三耶三菩。非大涅槃。非常非乐非我非净。以是俱非世出世故。即如来藏元明心妙。即心即空。即地即水。即风即火。即眼即耳鼻舌身意。即色即声香味触法。即眼识界，如是乃至即意识界。即明无明，明无明尽。如是乃至即老即死，即老死尽。即苦即集即灭即道。即智即得。即檀那，即尸罗，即毗梨耶，即羼提，即禅那，即般剌若，即波罗密多。如是乃至即怛闼阿竭，即阿罗诃，三耶三菩。即大涅槃。即常即乐即我即净。以是俱即世出世故。即如来藏妙明心元，离即离非，是即非即。如何世间三有众生，及出世间声闻缘觉，以所知心测度如来无上菩提，用世语言入佛知见。譬如琴瑟箜篌琵琶，虽有妙音，若无妙指终不能发汝与众生，亦复如是。宝觉真心各各圆满。如我按指，海印发光。汝暂举心，尘劳先起。由不勤求无上觉道，爱念小乘，得少为足。\n\n",
              "富楼那言：我与如来宝觉圆明，真妙净心，无二圆满。而我昔遭无始妄想，久在轮回。今得圣乘，犹未究竟。世尊，诸妄一切圆灭，独妙真常。敢问如来，一切众生何因有妄，自蔽妙明，受此沦溺。\n\n",
              "佛告富楼那。汝虽除疑，余惑未尽。吾以世间现前诸事，今复问汝。汝岂不闻室罗城中，演若达多。忽于晨朝以镜照面，爱镜中头眉目可见。瞋责己头不见面目。以为魑魅无状狂走。于意云何。此人何因无故狂走。富楼那言：是人心狂，更无他故。佛言：妙觉明圆，本圆明妙既称为妄云何有因。若有所因，云何名妄。自诸妄想展转相因。从迷积迷以历尘劫。虽佛发明，犹不能返。如是迷因，因迷自有。识迷无因，妄无所依。尚无有生，欲何为灭。得菩提者，如寤时人说梦中事。心纵精明，欲何因缘取梦中物。况复无因本无所有。如彼城中演若达多，岂有因缘自怖头走。忽然狂歇，头非外得。纵未歇狂，亦何遗失。\n\n",
              "富楼那。妄性如是，因何为在。汝但不随分别世间业果众生三种相续。三缘断故，三因不生。则汝心中演若达多狂性自歇，歇即菩提。胜净明心，本周法界。不从人得。何藉劬劳肯綮修证。譬如有人于自衣中系如意珠，不自觉知。穷露他方，乞食驰走。虽实贫穷，珠不曾失。忽有智者指示其珠。所愿从心，致大饶富。方悟神珠非从外得。\n\n",
              "即时阿难在大众中，顶礼佛足，起立白佛。世尊现说杀盗淫业，三缘断故，三因不生。心中达多狂性自歇。歇即菩提，不从人得。斯则因缘皎然明白。云何如来顿弃因缘。我从因缘心得开悟。世尊。此义何独我等年少有学声闻。今此会中大目犍连及舍利弗须菩提等，从老梵志闻佛因缘，发心开悟得成无漏。今说菩提不从因缘。则王舍城拘舍梨等，所说自然成第一义。惟垂大悲，开发迷闷。\n\n",
              "佛告阿难。即如城中演若达多，狂性因缘，若得灭除。则不狂性自然而出。因缘自然，理穷于是。阿难。演若达多，头本自然。本自其然，无然非自。何因缘故，怖头狂走。若自然头因缘故狂。何不自然因缘故失。本头不失，狂怖妄出。曾无变易，何藉因缘。本狂自然，本有狂怖。未狂之际，狂何所潜。不狂自然，头本无妄，何为狂走。若悟本头，识知狂走，因缘自然，俱为戏论。是故我言三缘断故即菩提心。菩提心生，生灭心灭，此但生灭。灭生俱尽，无功用道。若有自然，如是则明，自然心生，生灭心灭，此亦生灭。无生灭者，名为自然。犹如世间诸相杂和，成一体者，名和合性。非和合者，称本然性。本然非然。和合非合。合然俱离。离合俱非。此句方名无戏论法。菩提涅槃尚在遥远。非汝历劫辛勤修证。虽复忆持十方如来十二部经，清净妙理如恒河沙，祇益戏论。汝虽谈说因缘自然决定明了。人间称汝多闻第一。以此积劫多闻熏习，不能免离摩登伽难。何须待我佛顶神咒，摩登伽心淫火顿歇，得阿那含，于我法中，成精进林。爱河干枯，令汝解脱。是故阿难。汝虽历劫忆持如来秘密妙严，不如一日修无漏业，远离世间憎爱二苦。如摩登伽宿为淫女，由神咒力销其爱欲，法中今名性比丘尼。与罗侯母耶输陀罗同悟宿因。知历世因贪爱为苦。一念熏修无漏善故，或得出缠，或蒙授记。如何自欺，尚留观听。\n\n",
              "阿难及诸大众，闻佛示诲，疑惑销除，心悟实相。身意轻安，得未曾有。重复悲泪，顶礼佛足，长跪合掌而白佛言：无上大悲清净宝王，善开我心。能以如是种种因缘，方便提奖，引诸沈冥出于苦海。世尊。我今虽承如是法音，知如来藏妙觉明心遍十方界，含育如来十方国土，清净宝严妙觉王刹。如来复责多闻无功，不逮修习。我今犹如旅泊之人，忽蒙天王赐与华屋，虽获大宅，要因门入。惟愿如来不舍大悲，示我在会诸蒙暗者，捐舍小乘，毕获如来无余涅槃本发心路。令有学者，从何摄伏畴昔攀缘，得陀罗尼，入佛知见。作是语已，五体投地。在会一心，伫佛慈旨。\n\n",
              "尔时世尊，哀愍会中缘觉声闻，于菩提心未自在者。及为当来佛灭度后，末法众生发菩提心，开无上乘妙修行路。宣示阿难及诸大众。汝等决定发菩提心，于佛如来妙三摩提，不生疲倦。应当先明发觉初心二决定义。\n\n",
              "云何初心二义决定。\n\n",
              "阿难。第一义者，汝等若欲捐舍声闻，修菩萨乘入佛知见，应当审观因地发心，与果地觉为同为异。阿难。若于因地以生灭心为本修因，而求佛乘不生不灭，无有是处。以是义故，汝当照明诸器世间可作之法，皆从变灭。阿难。汝观世间可作之法，谁为不坏。然终不闻烂坏虚空。何以故。空非可作，由是始终无坏灭故。则汝身中，坚相为地，润湿为水，暖触为火，动摇为风。由此四缠，分汝湛圆妙觉明心，为视为听为觉为察。从始入终，五叠浑浊。\n\n",
              "云何为浊。\n\n",
              "阿难。譬如清水，清洁本然。即彼尘土灰沙之伦，本质留碍。二体法尔，性不相循。有世间人，取彼土尘，投于净水。土失留碍，水亡清洁。容貌汩然，名之为浊。汝浊五重，亦复如是。\n\n",
              "阿难。汝见虚空遍十方界。空见不分。有空无体。有见无觉。相织妄成。是第一重，名为劫浊。汝身现抟四大为体。见闻觉知，壅令留碍。水火风土，旋令觉知。相织妄成。是第二重，名为见浊。又汝心中忆识通习。性发知见。容现六尘。离尘无相。离觉无性。相织妄成。是第三重，名烦恼浊。又汝朝夕生灭不停。知见每欲留于世间业运每常迁于国土。相织妄成，是第四重，名众生浊。汝等见闻元无异性。众尘隔越，无状异生。性中相知。用中相背。同异失准。相织妄成。是第五重，名为命浊。\n\n",
              "阿难。汝今欲令见闻觉知，远契如来常乐我净。应当先择死生根本，依不生灭圆湛性成，以湛旋其虚妄灭生，伏还元觉，得元明觉无生灭性为因地心，然后圆成果地修证。如澄浊水，贮于静器，静深不动，沙土自沈，清水现前，名为初伏客尘烦恼。去泥纯水，名为永断根本无明。明相精纯，一切变现，不为烦恼，皆合涅槃清净妙德。第二义者，汝等必欲发菩提心，于菩萨乘生大勇猛，决定弃捐诸有为相，应当审详烦恼根本。此无始来发业润生谁作谁受。\n\n",
              "阿难。汝修菩提，若不审观烦恼根本，则不能知虚妄根尘何处颠倒。处尚不知，云何降伏取如来位。阿难。汝观世间解结之人，不见所结，云何知解。不闻虚空被汝隳裂。何以故。空无形相，无结解故。则汝现前眼耳鼻舌，及与身心，六为贼媒，自劫家宝。由此无始众生世界，生缠缚故，于器世间不能超越。\n\n",
              "阿难。云何名为众生世界。世为迁流。界为方位。汝今当知东、西、南、北、东南、西南、东北、西北、上、下、为界。过去、未来、现在、为世。方位有十。流数有三。一切众生织妄相成。身中贸迁，世界相涉。而此界性设虽十方，定位可明。世间祇目东西南北，上下无位，中无定方，四数必明。与世相涉，三四四三，宛转十二。流变三叠，一十百千。总括始终。六根之中，各各功德有千二百。\n\n",
              "阿难。汝复于中，克定优劣。如眼观见，后暗前明。前方全明。后方全暗。左右旁观三分之二。统论所作，功德不全。三分言功。一分无德。当知眼唯八百功德。如耳周听，十方无遗。动若迩遥。静无边际。当知耳根圆满一千二百功德。如鼻嗅闻，通出入息。有出有入，而阙中交。验于鼻根，三分阙一。当知鼻唯八百功德。如舌宣扬，尽诸世间出世间智。言有方分，理无穷尽。当知舌根圆满一千二百功德。如身觉触，识于违顺。合时能觉。离中不知。离一合双。验于身根，三分阙一。当知身唯八百功德。如意默容，十方三世一切世间出世间法，唯圣与凡，无不包容，尽其涯际。当知意根圆满一千二百功德。\n\n",
              "阿难。汝今欲逆生死欲流，返穷流根，至不生灭。当验此等六受用根，谁合谁离，谁深谁浅，谁为圆通，谁不圆满。若能于此悟圆通根，逆彼无始织妄业流，得循圆通，与不圆根，日劫相倍。我今备显六湛圆明，本所功德，数量如是。随汝详择其可入者。吾当发明，令汝增进。十方如来，于十八界一一修行，皆得圆满无上菩提。于其中间，亦无优劣。但汝下劣，未能于中圆自在慧。故我宣扬，令汝但于一门深入。入一无妄，彼六知根，一时清净。\n\n",
              "阿难白佛言：世尊。云何逆流深入一门，能令六根一时清净。\n\n",
              "佛告阿难。汝今已得须陀洹果。已灭三界众生世间见所断惑。然犹未知根中积生无始虚习。彼习要因修所断得。何况此中生住异灭，分剂头数。今汝且观现前六根，为一为六。阿难。若言一者，耳何不见，目何不闻，头奚不履，足奚无语。若此六根决定成六。如我今会，与汝宣扬微妙法门。汝之六根，谁来领受。\n\n",
              "阿难言。我用耳闻。\n\n",
              "佛言；汝耳自闻，何关身口。口来问义，身起钦承。是故应知非一终六，非六终一。终不汝根元一元六。阿难当知。是根非一非六。由无始来颠倒沦替，故于圆湛一六义生。汝须陀洹，虽得六销，犹未亡一。如太虚空参合群器。由器形异，名之异空。除器观空，说空为一。彼太虚空，云何为汝成同不同。何况更名是一非一。则汝了知六受用根，亦复如是。\n\n",
              "由明暗等二种相形。于妙圆中黏湛发见。见精映色，结色成根。根元目为清净四大。因名眼体，如蒲萄朵。浮根四尘，流逸奔色。由动静等二种相击。于妙圆中黏湛发听。听精映声，卷声成根。根元目为清净四大。因名耳体，如新卷叶。浮根四尘，流逸奔声。由通塞等二种相发。于妙圆中黏湛发嗅。嗅精映香，纳香成根。根元目为清净四大。因名鼻体，如双垂爪。浮根四尘，流逸奔香。由恬变等二种相参。于妙圆中黏湛发尝。尝精映味。绞味成根。根元目为清净四大。因名舌体，如初偃月。浮根四尘，流逸奔味。由离合等二种相摩。于妙圆中黏湛发觉。觉精映触，抟触成根。根元目为清净四大。因名身体，如腰鼓颡。浮根四尘，流逸奔触。由生灭等二种相续。于妙圆中黏湛发知。知精映法，揽法成根。根元目为清净四大。因名意思，如幽室见。浮根四尘，流逸奔法。\n\n",
              "阿难。如是六根，由彼觉明，有明明觉，失彼精了，黏妄发光。是以汝今离暗离明，无有见体。离动离静，元无听质，无通无塞，嗅性不生。非变非恬，尝无所出。不离不合，觉触本无。无灭无生，了知安寄。汝但不循动静、合离、恬变、通塞、生灭、明暗，如是十二诸有为相。随拔一根，脱黏内伏伏归元真，发本明耀。耀性发明，诸余五黏，应拔圆脱。不由前尘所起知见。明不循根，寄根明发。由是六根互相为用。\n\n",
              "阿难。汝岂不知今此会中，阿那律陀，无目而见。跋难陀龙，无耳而听。殑伽神女，非鼻闻香。骄梵砵提，异舌知味。舜若多神，无身觉触。如来光中，映令暂现。既为风质其体元无。诸灭尽定得寂声闻。如此会中摩诃迦叶，久灭意根，圆明了知不因心念。\n\n",
              "阿难。今汝诸根若圆拔已，内莹发光。如是浮尘及器世间诸变化相，如汤销冰，应念化成无上知觉。\n\n",
              "阿难。如彼世人聚见于眼。若令急合，暗相现前，六根黯然，头足相类。彼人以手循体外绕，彼虽不见，头足一辨，知觉是同。缘见因明，暗成无见。不明自发，则诸暗相永不能昏。根尘既销，云何觉明不成圆妙。\n\n",
              "阿难白佛言：世尊。如佛说言，因地觉心，欲求常住，要与果位名目相应。世尊。如果位中，菩提、涅槃、真如、佛性、庵摩罗识，空如来藏，大圆镜智，是七种名，称谓虽别，清净圆满，体性坚凝，如金刚王，常住不坏。若此见听，离于明暗动静通塞，毕竟无体。犹如念心，离于前尘，本无所有。云何将此毕竟断灭以为修因，欲获如来七常住果。世尊。若离明暗，见毕竟空。如无前尘，念自性灭。进退循环，微细推求，本无我心及我心所，将谁立因求无上觉。如来先说湛精圆常。违越诚言，终成戏论。云何如来真实语者。惟垂大慈，开我蒙悕。\n\n",
              "佛告阿难。汝学多闻，未尽诸漏，心中徒知颠倒所因。真倒现前，实未能识。恐汝诚心犹未信伏。吾今试将尘俗诸事，当除汝疑。即时如来敕罗侯罗击钟一声。问阿难言。汝今闻不。阿难大众，俱言我闻。钟歇无声。佛又问言。汝今闻不。阿难大众，俱言不闻。时罗侯罗又击一声。佛又问言。汝今闻不。阿难大众，又言俱闻。佛问阿难。汝云何闻，云何不闻。阿难大众俱白佛言：钟声若击，则我得闻。击久声销，音响双绝，则名无闻。如来又敕罗侯击钟。问阿难言。汝今声不。阿难大众，俱言有声。少选声销。佛又问言。尔今声不。阿难大众，答言无声。有顷罗侯更来撞钟。佛又问言。尔今声不。阿难大众，俱言有声。佛问阿难。汝云何声，云何无声。阿难大众俱白佛言：钟声若击，则名有声。击久声销，音响双绝，则名无声。佛语阿难及诸大众。汝今云何自语矫乱。大众阿难，俱时问佛。我今云何名为矫乱。佛言：我问汝闻。汝则言闻。又问汝声，汝则言声。唯闻与声，报答无定。如是云何不名矫乱。阿难。声销无响，汝说无闻。若实无闻，闻性已灭，同于枯木。钟声更击，汝云何知。知有知无，自是声尘或无或有。岂彼闻性为汝有无。闻实云无，谁知无者。是故阿难。声于闻中自有生灭。非为汝闻声生声灭。令汝闻性为有为无汝尚颠倒，惑声为闻。何怪昏迷以常为断，终不应言。\n\n",
              "离诸动静闭塞开通，说闻无性。如重睡人，眠熟床枕。其家有人，于彼睡时，捣练舂米。其人梦中闻舂捣声，别作他物。或为击鼓。或为撞钟。即于梦时自怪其钟为木石响。于时忽寤，遄知杵音。自告家人，我正梦时，惑此舂音将为鼓响。阿难。是人梦中，岂忆静摇开闭通塞。其形虽寐，闻性不昏。纵汝形销，命光迁谢，此性云何为汝销灭。以诸众生从无始来，循诸色声，逐念流转。曾不开悟性净妙常。不循所常，逐诸生灭。由是生生杂染流转。若弃生灭，守于真常，常光现前，根尘识心应时销落。想相为尘，识情为垢，二俱远离。则汝法眼应时清明。云何不成无上知觉。"
            ]
          },
          {
            "id": 5,
            "level": 3,
            "title": "大佛顶首楞严经卷五",
            "brief": "",
            "media": "lengyan5.mp3",
            "page": [
              "阿难白佛言。世尊。如来虽说第二义门。今观世间解结之人，若不知其所结之元，我信是人终不能解。世尊。我及会中有学声闻，亦复如是。从无始际与诸无明，俱灭俱生。虽得如是多闻善根，名为出家，犹隔日疟。惟愿大慈，哀愍沦溺。今日身心，云何是结，从何名解。亦令未来苦难众生，得免轮回，不落三有。作是语已，普及大众五体投地。雨泪翘诚，伫佛如来无上开示。\n\n",
              "尔时世尊怜愍阿难，及诸会中诸有学者。亦为未来一切众生，为出世因作将来眼。以阎浮檀紫金光手，摩阿难顶。即时十方普佛世界，六种震动。微尘如来住世界者，各有宝光从其顶出。其光同时于彼世界，来祇陀林，灌如来顶。是诸大众，得未曾有。于是阿难及诸大众，俱闻十方微尘如来，异口同音，告阿难言：善哉阿难。汝欲识知俱生无明，使汝轮转生死结根，唯汝六根，更无他物。汝复欲知无上菩提，令汝速证安乐解脱寂静妙常，亦汝六根，更非他物。\n\n",
              "阿难虽闻如是法音，心犹未明。稽首白佛。云何令我生死轮回，安乐妙常，同是六根，更非他物。\n\n",
              "佛告阿难。根尘同源。缚脱无二。识性虚妄，犹如空华。阿难。由尘发知。因根有相。相见无性，同于交芦。是故汝今知见立知，即无明本。知见无见，斯即涅槃无漏真净。云何是中更容他物。尔时世尊，欲重宣此义，而说偈言。\n\n",
              "真性有为空缘生故如幻 无为无起灭\n",
              "不实如空华言妄显诸真 妄真同二妄\n",
              "犹非真非真云何见所见 中间无实性\n",
              "是故若交芦结解同所因 圣凡无二路\n",
              "汝观交中性空有二俱非 迷晦即无明\n",
              "发明便解脱解结因次第 六解一亦亡\n",
              "根选择圆通入流成正觉 陀那微细识\n",
              "习气成瀑流真非真恐迷 我常不开演\n",
              "自心取自心非幻成幻法 不取无非幻\n",
              "非幻尚不生幻法云何立 是名妙莲华\n",
              "金刚王宝觉如幻三摩提 弹指超无学\n",
              "此阿毗达磨十方薄伽梵 一路涅槃门\n\n",
              "于是阿难及诸大众，闻佛如来无上慈诲，祇夜伽陀，杂糅精莹，妙理清彻，心目开明，叹未曾有。\n\n",
              "阿难合掌顶礼白佛。我今闻佛无遮大悲，性净妙常真实法句。心犹未达六解一亡，舒结伦次。惟垂大慈，再愍斯会及与将来，施以法音，洗涤沈垢。\n\n",
              "即时如来于师子座，整涅槃僧，敛僧伽梨，揽七宝几。引手于几，取劫波罗天所奉华巾。于大众前绾成一结。示阿难言：此名何等。阿难大众俱白佛言：此名为结。于是如来绾叠华巾，又成一结。重问阿难。此名何等。阿难大众，又白佛言：此亦名结。如是伦次绾叠华巾，总成六结。一一结成，皆取手中所成之结，持问阿难，此名何等。阿难大众，亦复如是次第酬佛，此名为结。佛告阿难。我初绾巾，汝名为结。此叠华巾，先实一条。第二第三，云何汝曹复名为结。阿难白佛言：世尊。此宝叠华缉绩成巾，虽本一体。如我思惟，如来一绾，得一结名。若百绾成，终名百结。何况此巾祇有六结。终不至七，亦不停五。云何如来祇许初时。第二第三不名为结。佛告阿难。此宝华巾，汝知此巾元止一条。我六绾时，名有六结。汝审观察，巾体是同，因结有异。于意云何。初绾结成，名为第一。如是乃至第六结生。吾今欲将第六结名，成第一不。不也，世尊。六结若存，斯第六名，终非第一。纵我历生尽其明辩，如何令是六结乱名。佛言：如是，六结不同。循顾本因，一巾所造。令其杂乱，终不得成。则汝六根，亦复如是。毕竟同中，生毕竟异。佛告阿难。汝必嫌此六结不成，愿乐一成，复云何得。阿难言：此结若存，是非锋起。于中自生此结非彼，彼结非此。如来今日若总解除。结若不生，则无彼此。尚不名一，六云何成。佛言：六解一亡，亦复如是。由汝无始心性狂乱，知见妄发。发妄不息，劳见发尘。如劳目睛，则有狂华。于湛精明，无因乱起。一切世间山河大地生死涅槃，皆即狂劳颠倒华相。\n\n",
              "阿难言：此劳同结，云何解除。\n\n",
              "如来以手将所结巾偏掣其左。问阿难言：如是解不。不也，世尊。旋复以手偏牵右边。又问阿难，如是解不。不也，世尊。佛告阿难。吾今以手左右各牵，竟不能解。汝设方便，云何解成。阿难白佛言：世尊。当于结心解即分散。佛告阿难。如是如是。若欲除结，当于结心。阿难。我说佛法从因缘生。非取世间和合粗相。如来发明世出世法，知其本因随所缘出。如是乃至恒沙界外一滴之雨，亦知头数。现前种种松直棘曲鹄白乌玄皆了元由。是故阿难。随汝心中选择六根。根结若除，尘相自灭。诸妄销亡，不真何待。阿难。吾今问汝，此劫波罗巾六结现前，同时解萦，得同除不。不也，世尊。是结本以次第绾生。今日当须次第而解。六结同体，结不同时。则结解时，云何同除。佛言：六根解除，亦复如是。此根初解，先得人空。空性圆明，成法解脱。解脱法已，俱空不生。是名菩萨从三摩地，得无生忍。\n\n",
              "阿难及诸大众，蒙佛开示，慧觉圆通，得无疑惑。一时合掌，顶礼双足，而白佛言：我等今日身心皎然，快得无碍。虽复悟知一六亡义。然犹未达圆通本根。世尊。我辈飘零，积劫孤露。何心何虑，预佛天伦。如失乳儿，忽遇慈母。若复因此际会道成。所得密言，还同本悟。则与未闻无有差别。惟垂大悲，惠我秘严。成就如来最后开示。作是语已。五体投地。退藏密机，冀佛冥授。\n\n",
              "尔时世尊，普告众中诸大菩萨，及诸漏尽大阿罗汉。汝等菩萨及阿罗汉，生我法中，得成无学。吾今问汝，最初发心悟十八界，谁为圆通，从何方便入三摩地。\n\n",
              "憍陈那五比丘，即从座起，顶礼佛足，而白佛言：我在鹿苑，及于鸡园，观见如来最初成道。于佛音声，悟明四谛。佛问比丘，我初称解。如来印我名阿若多。妙音密圆。我于音声得阿罗汉。佛问圆通，如我所证，音声为上。\n\n",
              "优波尼沙陀，即从座起，顶礼佛足，而白佛言：我亦观佛最初成道。观不净相，生大厌离。悟诸色性。以从不净白骨微尘，归于虚空。空色二无，成无学道。如来印我名尼沙陀。尘色既尽，妙色密圆。我从色相，得阿罗汉。佛问圆通，如我所证，色因为上。\n\n",
              "香严童子，即从座起，顶礼佛足，而白佛言：我闻如来教我谛观诸有为相。我时辞佛，宴晦清斋。见诸比丘烧沈水香，香气寂然来入鼻中。我观此气，非木非空，非烟非火，去无所著，来无所从，由是意销，发明无漏。如来印我得香严号。尘气倏灭，妙香密圆。我从香严，得阿罗汉。佛问圆通，如我所证，香严为上。\n\n",
              "药王药上二法王子，并在会中五百梵天，即从座起，顶礼佛足而白佛言：我无始劫，为世良医，口中尝此娑婆世界草木金石，名数凡有十万八千。如是悉知苦酢咸淡甘辛等味。并诸和合俱生变异，是冷是热，有毒无毒，悉能遍知。承事如来，了知味性，非空非有，非即身心，非离身心。分别味因，从是开悟。蒙佛如来印我昆季，药王药上二菩萨名。今于会中为法王子。因味觉明，位登菩萨。佛问圆通，如我所证，味因为上。\n\n",
              "跋陀婆罗，并其同伴十六开士，即从座起，顶礼佛足，而白佛言：我等先于威音王佛，闻法出家。于浴僧时，随例入室。忽悟水因，既不洗尘，亦不洗体，中间安然，得无所有。宿习无忘。乃至今时从佛出家，令得无学。彼佛名我跋陀婆罗。妙触宣明，成佛子住。佛问圆通如我所证，触因为上。\n\n",
              "摩诃迦叶，及紫金光比丘尼等，即从座起，顶礼佛足，而白佛言：我于往劫，于此界中，有佛出世，名日月灯。我得亲近，闻法修学。佛灭度后，供养舍利，然灯续明。以紫光金涂佛形像。自尔已来，世世生生，身常圆满紫金光聚。此紫金光比丘尼等，即我眷属，同时发心。我观世间六尘变坏，唯以空寂修于灭尽，身心乃能度百千劫，犹如弹指。我以空法成阿罗汉。世尊说我头陀为最。妙法开明，销灭诸漏。佛问圆通，如我所证，法因为上。\n\n",
              "阿那律陀，即从座起，顶礼佛足，而白佛言：我初出家，常乐睡眠。如来诃我为畜生类。我闻佛诃，啼泣自责。七日不眠，失其双目。世尊示我乐见照明金刚三昧。我不因眼，观见十方。精真洞然，如观掌果。如来印我成阿罗汉。佛问圆通，如我所证，旋见循元，斯为第一。\n\n",
              "周利槃特迦，即从座起，顶礼佛足，而白佛言：我阙诵持，无多闻性。最初值佛，闻法出家。忆持如来一句伽陀。于一百日，得前遗后，得后遗前。佛愍我愚，教我安居调出入息。我时观息，微细穷尽，生住异灭，诸行刹那。其心豁然。得大无碍。乃至漏尽成阿罗汉。住佛座下，印成无学。佛问圆通，如我所证，反息循空，斯为第一。\n\n",
              "憍梵砵提，即从座起，顶礼佛足，而白佛言：我有口业，于过去劫轻弄沙门，世世生生有牛呵病。如来示我一味清净心地法门。我得灭心入三摩地。观味之知，非体非物。应念得超世间诸漏。内脱身心。外遗世界。远离三有，如鸟出笼。离垢销尘，法眼清净，成阿罗汉。如来亲印登无学道。佛问圆通，如我所证，还味旋知，斯为第一。\n\n",
              "毕陵伽婆蹉，即从座起，顶礼佛足，而白佛言；我初发心从佛入道。数闻如来说诸世间不可乐事。乞食城中，心思法门。不觉路中毒剌伤足，举身疼痛。我念有知，知此深痛。虽觉觉痛，觉清净心，无痛痛觉。我又思惟，如是一身，宁有双觉。摄念未久，身心忽空。三七日中，诸漏虚尽，成阿罗汉。得亲印记，发明无学。佛问圆通，如我所证，纯觉遗身，斯为第一。\n\n",
              "须菩提，即从座起，顶礼佛足，而白佛言：我旷劫来，心得无碍。自忆受生如恒河沙。初在母胎，即知空寂。如是乃至十方成空。亦令众生证得空性。蒙如来发性觉真空。空性圆明，得阿罗汉。顿入如来宝明空海。同佛知见。印成无学。解脱性空，我为无上。佛问圆通，如我所证，诸相入非，非所非尽，旋法归无斯为第一。\n\n",
              "舍利弗，即从座起，顶礼佛足，而白佛言：我旷劫来，心见清净。如是受生如恒河沙。世出世间种种变化，一见则通，获无障碍。我于路中，逢迦叶波兄弟相逐，宣说因缘，悟心无际。从佛出家，见觉明圆，得大无畏，成阿罗汉。为佛长子，从佛口生，从法化生。佛问圆通，如我所证，心见发光，光极知见，斯为第一。\n\n",
              "普贤菩萨，即从座起，顶礼佛足，而白佛言：我已曾与恒沙如来为法王子。十方如来，教其弟子菩萨根者，修普贤行，从我立名。世尊。我用心闻，分别众生所有知见。若于他方恒沙界外，有一众生，心中发明普贤行者，我于尔时乘六牙象，分身百千，皆至其处。纵彼障深，未得见我。我与其人暗中摩顶，拥护安慰，令其成就。佛问圆通，我说本因，心闻发明，分别自在，斯为第一。\n\n",
              "孙陀罗难陀，即从座起，顶礼佛足，而白佛言：我初出家从佛入道，虽具戒律。于三摩地心常散动未获无漏。世尊教我，及拘絺罗，观鼻端白。我初谛观，经三七日。见鼻中气出入如烟。身心内明，圆洞世界，遍成虚净，犹如琉璃。烟相渐销，鼻息成白。心开漏尽，诸出入息化为光明，照十方界，得阿罗汉。世尊记我当得菩提。佛问圆通，我以销息，息久发明，明圆灭漏，斯为第一。\n\n",
              "富楼那弥多罗尼子，即从座起，顶礼佛足，而白佛言：我旷劫来，辩才无碍。宣说苦空，深达实相。如是乃至恒沙如来秘密法门，我于众中微妙开示，得无所畏。世尊知我有大辩才，以音声轮教我发扬。我于佛前助佛转轮，因师子吼，成阿罗汉。世尊印我说法无上。佛问圆通，我以法音降伏魔怨，销灭诸漏。斯为第一。\n\n",
              "优波离，即从座起，顶礼佛足，而白佛言：我亲随佛逾城出家。亲观如来六年勤苦。亲见如来降伏诸魔，制诸外道。解脱世间贪欲诸漏。承佛教戒。如是乃至三千威仪，八万微细，性业遮业，悉皆清净。身心寂灭，成阿罗汉。我是如来众中纲纪。亲印我心。持戒修身，众推为上。佛问圆通，我以执身，身得自在，次第执心，心得通达，然后身心一切通利，斯为第一。\n\n",
              "大目犍连，即从座起，顶礼佛足，而白佛言：我初于路乞食。逢遇优楼频螺、伽耶、那提、三迦叶波，宣说如来因缘深义。我顿发心，得大通达。如来惠我袈裟着身，须发自落。我游十方，得无挂碍。神通发明，推为无上。成阿罗汉。宁唯世尊。十方如来叹我神力，圆明清净，自在无畏。佛问圆通，我以旋湛，心光发宣，如澄浊流，久成清莹，斯为第一。\n\n",
              "乌刍瑟摩，于如来前，合掌顶礼佛之双足，而白佛言：我常先忆久远劫前，性多贪欲。有佛出世，名曰空王。说多淫人，成猛火聚。教我遍观百骸四肢诸冷暖气。神光内凝，化多淫心成智慧火。从是诸佛皆呼召我，名为火头。我以火光三昧力故，成阿罗汉。心发大愿，诸佛成道，我为力士，亲伏魔怨。佛问圆通，我以谛观身心暖触，无碍流通，诸漏既销，生大宝焰，登无上觉，斯为第一。\n\n",
              "持地菩萨，即从座起，顶礼佛足，而白佛言：我念往昔，普光如来出现于世。我为比丘，常于一切要路津口，田地险隘，有不如法，妨损车马，我皆平填。或作桥梁。或负沙土。如是勤苦，经无量佛出现于世。或有众生于阛阓处，要人擎物，我先为擎，至其所诣，放物即行，不取其直。毗舍浮佛现在世时，世多饥荒。我为负人，无问远近，唯取一钱。或有车牛被于，泥溺，我有神力，为其推轮，拔其苦恼。时国大王延佛设斋。我于尔时平地待佛。毗舍如来，摩顶谓我，当平心地，则世界地一切皆平。我即心开，见身微尘，与造世界所有微尘等无差别。微尘自性，不相触摩。乃至刀兵亦无所触。我于法性，悟无生忍，成阿罗汉。回心今入菩萨位中。闻诸如来宣妙莲华佛知见地，我先证明而为上首。佛问圆通，我以谛观身界二尘，等无差别，本如来藏，虚妄发尘，尘销智圆，成无上道，斯为第一。\n\n",
              "月光童子，即从座起，顶礼佛足，而白佛言：我忆往昔恒河沙劫，有佛出世，名为水天。教诸菩萨修习水观，入三摩地。观于身中，水性无夺。初从涕唾，如是穷尽津液精血，大小便利，身中旋复，水性一同。见水身中与世界外浮幢王刹，诸香水海，等无差别。我于是时，初成此观。但见其水未得无身。当为比丘，室中安禅。我有弟子，窥窗观室，唯见清水遍在室中，了无所见。童稚无知，取一瓦砾投于水内，激水作声，顾盼而去。我出定后，顿觉心痛。如舍利弗遭违害鬼。我自思惟，今我已得阿罗汉道，久离病缘。云何今日忽生心痛，将无退失。尔时童子捷来我前，说如上事。我则告言：汝更见水，可即开门，入此水中，除去瓦砾。童子奉教。后入定时，还复见水，瓦砾宛然，开门除出。我后出定，身质如初。逢无量佛，如是至于山海自在通王如来，方得亡身。与十方界诸香水海，性合真空，无二无别。今于如来得童真名，预菩萨会。佛问圆通，我以水性一味流通，得无生忍，圆满菩提，斯为第一。\n\n",
              "琉璃光法王子，即从座起，顶礼佛足，而白佛言：我忆往昔经恒沙劫，有佛出世，名无量声。开示菩萨本觉妙明。观此世界及众生身，皆是妄缘风力所转。我于尔时，观界安立，观世动时，观身动止，观心动念，诸动无二，等无差别。我时觉了此群动性，来无所从，去无所至。十方微尘颠倒众生，同一虚妄，如是乃至三千大千一世界内，所有众生，如一器中，贮百蚊蚋，啾啾乱鸣，于分寸中鼓发狂闹。逢佛未几，得无生忍。尔时心开，乃见东方不动佛国，为法王子，事十方佛。身心发光，洞彻无碍。佛问圆通，我以观察风力无依，悟菩提心，入三摩地，合十方佛传一妙心，斯为第一。\n\n",
              "虚空藏菩萨，即从座起。顶礼佛足，而白佛言：我与如来，定光佛所，得无边身。尔时手执四大宝珠，照明十方微尘佛刹，化成虚空。又于自心现大圆镜。内放十种微妙宝光，流灌十方尽虚空际，诸幢王刹，来入镜内，涉入我身。身同虚空，不相妨碍。身能善入微尘国土，广行佛事，得大随顺。此大神力，由我谛观四大无依，妄想生灭，虚空无二，佛国本同。于同发明，得无生忍。佛问圆通，我以观察虚空无边，入三摩地，妙力圆明，斯为第一。\n\n",
              "弥勒菩萨，即从座起，顶礼佛足，而白佛言：我忆往昔经微尘劫，有佛出世，名日月灯明。我从彼佛而得出家。心重世名，好游族姓。尔时世尊，教我修习唯心识定，入三摩地。历劫已来，以此三昧事恒沙佛。求世名心歇灭无有。至然灯佛出现于世。我乃得成无上妙圆识心三昧。乃至尽空如来国土净秽有无。皆是我心变化所现。世尊。我了如是唯心识故，识性流出无量如来。今得授记，次补佛处。佛问圆通，我以谛观十方唯识，识心圆明，入圆成实，远离依他及遍计执，得无生忍，斯为第一。\n\n",
              "大势至法王子，与其同伦五十二菩萨，即从座起，顶礼佛足，而白佛言：我忆往昔恒河沙劫，有佛出世，名无量光。十二如来，相继一劫。其最后佛名超日月光。彼佛教我念佛三昧。譬如有人，一专为忆，一人专忘，如是二人，若逢不逢，或见非见。二人相忆，二忆念深，如是乃至从生至生，同于形影，不相乖异。十方如来怜念众生，如母忆子。若子逃逝，虽忆何为。子若忆母如母忆时，母子历生不相违远。若众生心忆佛念佛，现前当来必定见佛。去佛不远，不假方便自得心开。如染香人，身有香气。此则名曰香光庄严。我本因地以念佛心，入无生忍。今于此界，摄念佛人归于净土。佛问圆通，我无选择，都摄六根净念相继，得三摩地，斯为第一。"
            ]
          },
          {
            "id": 6,
            "level": 3,
            "title": "大佛顶首楞严经卷六",
            "brief": "",
            "media": "lengyan6.mp3",
            "page": [
              "尔时观世音菩萨，即从座起，顶礼佛足，而白佛言：世尊。忆念我昔无数恒河沙劫，于时有佛出现于世，名观世音。我于彼佛发菩提心。彼佛教我从闻思修，入三摩地。初于闻中，入流亡所。所入既寂。动静二相了然不生。如是渐增。闻所闻尽。尽闻不住。觉所觉空。空觉极圆。空所空灭。生灭既灭。寂灭现前。忽然超越世出世间。十方圆明。获二殊胜。一者，上合十方诸佛本妙觉心，与佛如来同一慈力。二者，下合十方一切六道众生，与诸众生同一悲仰。\n\n",
              "世尊。由我供养观音如来。蒙彼如来，授我如幻闻熏闻修金刚三昧，与佛如来同慈力故，令我身成三十二应，入诸国土。世尊。若诸菩萨，入三摩地，进修无漏，胜解现圆。我现佛身而为说法，令其解脱。若诸有学，寂静妙明，胜妙现圆。我于彼前现独觉身，而为说法，令其解脱。若诸有学，断十二缘，缘断胜性，胜妙现圆。我于彼前现缘觉身，而为说法，令其解脱。若诸有学，得四谛空，修道入灭，胜性现圆。我于彼前现声闻身，而为说法，令其解脱。若诸众生，欲心明悟，不犯欲尘，欲身清净。我于彼前现梵王身，而为说法，令其解脱。若诸众生，欲为天主，统领诸天。我于彼前现帝释身，而为说法，令其成就。若诸众生，欲身自在游行十方。我于彼前现自在天身，而为说法，令其成就。若诸众生，欲身自在飞行虚空。我于彼前现大自在天身，而为说法，令其成就。若诸众生，爱统鬼神，救护国土。我于彼前现天大将军身，而为说法，令其成就。若诸众生，爱统世界，保护众生。我于彼前现四天王身，而为说法，令其成就。若诸众生，爱生天宫，驱使鬼神。我于彼前现四天王国太子身，而为说法，令其成就。若诸众生，乐为人王。我于彼前现人王身，而为说法，令其成就。若诸众生，爱主族姓，世间推让。我于彼前现长者身，而为说法，令其成就。若诸众生，爱谈名言，清净自居。我于彼前现居士身，而为说法，令其成就。若诸众生，爱治国土，剖断邦邑。我于彼前现宰官身，而为说法，令其成就。若诸众生，爱诸数术，摄卫自居。我于彼前现婆罗门身，而为说法，令其成就。若有男子，好学出家，持诸戒律。我于彼前现比丘身，而为说法，令其成就。若有女人，好学出家，持诸禁戒。我于彼前现比丘尼身，而为说法，令其成就。若有男子，乐持五戒。我于彼前现优婆塞身，而为说法，令其成就。若有女子，五戒自居。我于彼前现优婆夷身，而为说法，令其成就。若有女人，内政立身，以修家国。我于彼前现女主身，及国夫人命妇大家，而为说法，令其成就。若有众生，不坏男根。我于彼前现童男身，而为说法，令其成就。若有处女，爱乐处身，不求侵暴。我于彼前现童女身，而为说法，令其成就。若有诸天，乐出天伦。我现天身而为说法，令其成就。若有诸龙，乐出龙伦。我现龙身而为说法，令其成就。若有药叉，乐度本伦。我于彼前现药叉身，而为说法，令其成就。若干闼婆，乐脱其伦。我于彼前现干闼婆身，而为说法，令其成就。若阿修罗，乐脱其伦。我于彼前现阿修罗身，而为说法，令其成就。若紧那罗，乐脱其伦。我于彼前现紧那罗身，而为说法，令其成就。若摩呼罗伽，乐脱其伦。我于彼前现摩呼罗伽身，而为说法，令其成就。若诸众生，乐人修人。我现人身，而为说法，令其成就。若诸非人，有形无形，有想无想，乐度其伦。我于彼前皆现其身，而为说法，令其成就。是名妙净三十二应，入国土身。皆以三昧闻熏闻修无作妙力，自在成就。\n\n",
              "世尊。我复以此闻熏闻修，金刚三昧无作妙力。与诸十方三世六道一切众生，同悲仰故。令诸众生，于我身心，获十四种无畏功德。一者，由我不自观音以观观者。令彼十方苦恼众生，观其音声，即得解脱。二者，知见旋复。令诸众生，设入大火，火不能烧。三者，观听旋复。令诸众生，大水所漂，水不能溺。四者，断灭妄想。心无杀害。令诸众生，入诸鬼国，鬼不能害。五者，熏闻成闻，六根销复，同于声听。能令众生，临当被害，刀段段坏。使其兵戈，犹如割水，亦如吹光，性无摇动。六者，闻熏精明，明遍法界，则诸幽暗性不能全。能令众生，药叉、罗刹、鸠槃茶鬼、及毗舍遮、富单那等。虽近其傍。目不能视。七者，音性圆销，观听返入，离诸尘妄，能令众生，禁系枷锁，所不能着。八者，灭音圆闻，遍生慈力。能令众生，经过险路，贼不能劫。九者，熏闻离尘，色所不劫，能令一切多淫众生，远离贪欲。十者，纯音无尘，根境圆融，无对所对。能令一切忿恨众生，离诸瞋恚。十一者，销尘旋明，法界身心，犹如琉璃，朗彻无碍。能令一切昏钝性障诸阿颠迦，永离痴暗。十二者，融形复闻，不动道场，涉入世间。不坏世界，能遍十方。供养微尘诸佛如来。各各佛边为法王子。能令法界无子众生，欲求男者，诞生福德智慧之男。十三者，六根圆通，明照无二，含十方界。立大圆镜空如来藏。承顺十方微尘如来。秘密法门，受领无失。能令法界无子众生，欲求女者，诞生端正福德柔顺，众人爱敬有相之女。十四者，此三千大千世界，百亿日月，现住世间诸法王子，有六十二恒河沙数，修法垂范，教化众生，随顺众生，方便智慧，各各不同。由我所得圆通本根，发妙耳门。然后身心微妙含容，周遍法界。能令众生持我名号，与彼共持六十二恒河沙诸法王子，二人福德，正等无异。世尊，我一名号，与彼众多名号无异。由我修习得真圆通。是名十四施无畏力，福备众生。\n\n",
              "世尊。我又获是圆通，修证无上道故，又能善获四不思议无作妙德。一者，由我初获妙妙闻心，心精遗闻，见闻觉知不能分隔，成一圆融清净宝觉。故我能现众多妙容，能说无边秘密神咒。其中或现一首三首五首七首九首十一首，如是乃至一百八首，千首万首，八万四千烁迦罗首。二臂四臂六臂八臂十臂十二臂，十四十六十八二十至二十四，如是乃至一百八臂，千臂万臂，八万四千母陀罗臂。二目三目四目九目。如是乃至一百八目，千目万目，八万四千清净宝目。或慈或威。或定或慧。救护众生。得大自在。二者，由我闻思，脱出六尘，如声度垣，不能为碍。故我妙能现一一形，诵一一咒。其形其咒，能以无畏施诸众生。是故十方微尘国土，皆名我为施无畏者。三者，由我修习本妙圆通清净本根。所游世界，皆令众生舍身珍宝，求我哀愍。四者，我得佛心，证于究竟。能以珍宝种种，供养十方如来，傍及法界六道众生。求妻得妻，求子得子。求三昧得三昧。求长寿得长寿。如是乃至求大涅槃得大涅槃。佛问圆通，我从耳门圆照三昧，缘心自在，因入流相，得三摩提，成就菩提，斯为第一。\n\n",
              "世尊彼佛如来，叹我善得圆通法门。于大会中，授记我为观世音号。由我观听十方圆明。故观音名遍十方界。\n\n",
              "尔时世尊于师子座，从其五体同放宝光，远灌十方微尘如来，及法王子诸菩萨顶。彼诸如来亦于五体同放宝光，从微尘方来灌佛顶，并灌会中诸大菩萨及阿罗汉。林木池沼，皆演法音。交光相罗如宝丝网，是诸大众，得未曾有。一切普获金刚三昧。即时天雨百宝莲华，青黄赤白，间错纷糅。十方虚空，成七宝色。此娑婆界大地山河，俱时不现。唯见十方微尘国土，合成一界。梵呗咏歌，自然敷奏。\n\n",
              "于是如来，告文殊师利法王子。汝今观此二十五无学诸大菩萨，及阿罗汉，各说最初成道方便，皆言修习真实圆通。彼等修行，实无优劣前后差别。我今欲令阿难开悟，二十五行谁当其根。兼我灭后，此界众生，入菩萨乘求无上道，何方便门得易成就。\n\n",
              "文殊师利法王子，奉佛慈旨，即从座起，顶礼佛足，承佛威神说偈对佛。\n\n",
              "觉海性澄圆圆澄觉元妙 元明照生所\n",
              "所立照性亡迷妄有虚空 依空立世界\n",
              "想澄成国土知觉乃众生 空生大觉中\n",
              "如海一沤发有漏微尘国 皆依空所生\n",
              "沤灭空本无况复诸三有 归元性无二\n",
              "方便有多门圣性无不通 顺逆皆方便\n",
              "初心入三味迟速不同伦 色想结成尘\n",
              "精了不能彻如何不明彻 于是获圆通\n",
              "音声杂语言但伊名句味 一非含一切\n",
              "云何获圆通香以合中知 离则元无有\n",
              "不恒其所觉云何获圆通 味性非本然\n",
              "要以味时有其觉不恒一 云何获圆通\n",
              "触以所触明无所不明触 合离性非定\n",
              "云何获圆通法称为内尘 凭尘必有所\n",
              "能所非遍涉云何获圆通 见性虽洞然\n",
              "明前不明后四维亏一半 云何获圆通\n",
              "鼻息出入通现前无交气 支离匪涉入\n",
              "云何获圆通舌非入无端 因味生觉了\n",
              "味亡了无有云何获圆通 身与所触同\n",
              "各非圆觉观 涯量不冥会 云何获圆通\n",
              "知根杂乱思湛了终无见 想念不可脱\n",
              "云何获圆通识见杂三和 诘本称非相\n",
              "自体先无定云何获圆通 心闻洞十方\n",
              "生于大因力初心不能入 云何获圆通\n",
              "鼻想本权机祇令摄心住 住成心所住\n",
              "云何获圆通说法弄音文 开悟先成者\n",
              "名句非无漏云何获圆通 持犯但束身\n",
              "非身无所束元非遍一切 云何获圆通\n",
              "神通本宿因何关法分别 念缘非离物\n",
              "云何获圆通若以地性观 坚碍非通达\n",
              "有为非圣性云何获圆通 若以水性观\n",
              "想念非真实如如非觉观 云何获圆通\n",
              "若以火性观厌有非真离 非初心方便\n",
              "云何获圆通若以风性观 动寂非无对\n",
              "对非无上觉云何获圆通 若以空性观\n",
              "昏钝先非觉无觉异菩提 云何获圆通\n",
              "若以识性观观识非常住 存心乃虚妄\n",
              "云何获圆通诸行是无常 念性元生灭\n",
              "因果今殊感云何获圆通 我今白世尊\n",
              "佛出娑婆界此方真教体 清净在音闻\n",
              "欲取三摩提实以闻中入 离苦得解脱\n",
              "良哉观世音于恒沙劫中 入微尘佛国\n",
              "得大自在力无畏施众生 妙音观世音\n",
              "梵音海潮音救世悉安宁 出世获常住\n",
              "我今启如来如观音所说 譬如人静居\n",
              "十方俱击鼓十处一时闻 此则圆真实\n",
              "目非观障外口鼻亦复然 身以合方知\n",
              "心念纷无绪隔垣听音响 遐迩俱可闻\n",
              "五根所不齐是则通真实 音声性动静\n",
              "闻中为有无无声号无闻 非实闻无性\n",
              "声无既无灭声有亦非生 生灭二圆离\n",
              "是则常真实纵令在梦想 不为不思无\n",
              "觉观出思惟身心不能及 今此娑婆国\n",
              "声论得宣明众生迷本闻 循声故流转\n",
              "阿难纵强记不免落邪思 岂非随所沦\n",
              "旋流获无妄阿难汝谛听 我承佛威力\n",
              "宣说金刚王如幻不思议 佛母真三昧\n",
              "汝闻微尘佛一切秘密门 欲漏不先除\n",
              "畜闻成过误将闻持佛佛 何不自闻闻\n",
              "闻非自然生因声有名字 旋闻与声脱\n",
              "能脱欲谁名一根既返源 六根成解脱\n",
              "见闻如幻翳三界若空华 闻复翳根除\n",
              "尘销觉圆净净极光通达 寂照含虚空\n",
              "却来观世间犹如梦中事 摩登伽在梦\n",
              "谁能留汝形如世巧幻师 幻作诸男女\n",
              "虽见诸根动要以一机抽 息机归寂然\n",
              "诸幻成无性六根亦如是 元依一精明\n",
              "分成六和合一处成休复 六用皆不成\n",
              "尘垢应念销成圆明净妙 余尘尚诸学\n",
              "明极即如来大众及阿难 旋汝倒闻机\n",
              "反闻闻自性性成无上道 圆通实如是\n",
              "此是微尘佛一路涅槃门 过去诸如来\n",
              "斯门已成就现在诸菩萨 今各入圆明\n",
              "未来修学人当依如是法 我亦从中证\n",
              "非唯观世音诚如佛世尊 询我诸方便\n",
              "以救诸末劫求出世间人 成就涅槃心\n",
              "观世音为最自余诸方便 皆是佛威神\n",
              "即事舍尘劳非是长修学 浅深同说法\n",
              "顶礼如来藏无漏不思议 愿加被未来\n",
              "于此门无惑方便易成就 堪以教阿难\n",
              "及末劫沉沦但以此根修 圆通超余者\n\n",
              "真实心如是\n\n",
              "于是阿难及诸大众，身心了然，得大开示。观佛菩提及大涅槃。犹如有人因事远游，未得归还，明了其家所归道路。普会大众，天龙八部，有学二乘，及诸一切新发心菩萨，其数凡有十恒河沙，皆得本心，远尘离垢，获法眼净。性比丘尼闻说偈已。成阿罗汉。无量众生，皆发无等等阿耨多罗三藐三菩提心。\n\n",
              "阿难整衣服，于大众中合掌顶礼。心迹圆明，悲欣交集。欲益未来诸众生故，稽首白佛。大悲世尊。我今已悟成佛法门，是中修行得无疑惑。常闻如来说如是言。自未得度先度人者，菩萨发心。自觉已圆能觉他者，如来应世。我虽未度，愿度末劫一切众生。世尊。此诸众生，去佛渐远。邪师说法，如恒河沙。欲摄其心入三摩地。云何令其安立道场，远诸魔事。于菩提心得无退屈。\n\n",
              "尔时世尊于大众中，称赞阿难。善哉善哉。如汝所问安立道场，救护众生末劫沉溺。汝今谛听。当为汝说。阿难大众，唯然奉教。佛告阿难。汝常闻我毗奈耶中，宣说修行三决定义。所谓摄心为戒。因戒生定。因定发慧。是则名为三无漏学。阿难。云何摄心我名为戒。若诸世界六道众生，其心不淫，则不随其生死相续。汝修三昧，本出尘劳。淫心不除，尘不可出。纵有多智，禅定现前。如不断淫，必落魔道。上品魔王、中品魔民、下品魔女、彼等诸魔，亦有徒众。各各自谓成无上道。我灭度后末法之中，多此魔民，炽盛世间，广行贪淫，为善知识，令诸众生落爱见坑失菩提路。汝教世人修三摩地，先断心淫是名如来先佛世尊，第一决定清净明诲。是故阿难。若不断淫修禅定者，如蒸砂石，欲其成饭，经百千劫祇名热砂。何以故？此非饭本，砂石成故。汝以淫身，求佛妙果。纵得妙悟，皆是淫根。根本成淫，轮转三涂，必不能出。如来涅槃，何路修证。必使淫机身心俱断，断性亦无，于佛菩提斯可希冀。如我此说，名为佛说。不如此说，即波旬说。\n\n",
              "阿难。又诸世界六道众生，其心不杀，则不随其生死相续。汝修三昧，本出尘劳。杀心不除，尘不可出。纵有多智，禅定现前。如不断杀，必落神道。上品之人，为大力鬼。中品则为飞行夜叉诸鬼帅等。下品当为地行罗刹。彼诸鬼神亦有徒众。各各自谓成无上道。我灭度后末法之中，多此鬼神，炽盛世间，自言食肉得菩提路。阿难。我令比丘食五净肉。此肉皆我神力化生，本无命根。汝婆罗门，地多蒸湿，加以砂石，草菜不生。我以大悲神力所加，因大慈悲假名为肉，汝得其味。奈何如来灭度之后，食众生肉，名为释子。汝等当知。是食肉人，纵得心开似三摩地，皆大罗刹，报终必沈生死苦海，非佛弟子。如是之人，相杀相吞，相食未已，云何是人得出三界。汝教世人修三摩地，次断杀生。是名如来先佛世尊，第二决定清净明诲。是故阿难。若不断杀修禅定者，譬如有人自塞其耳，高声大叫，求人不闻，此等名为欲隐弥露。清净比丘及诸菩萨，于歧路行，不蹋生草，况以手拔。云何大悲，取诸众生血肉充食。若诸比丘，不服东方丝绵绢帛，及是此土靴履裘毳，乳酪醍醐。如是比丘，于世真脱，酬还宿债，不游三界。何以故？服其身分，皆为彼缘。如人食其地中百谷，足不离地。必使身心，于诸众生若身身分，身心二涂，不服不食，我说是人真解脱者。如我此说，名为佛说。不如此说，即波旬说。\n\n",
              "阿难。又复世界六道众生，其心不偷，则不随其生死相续。汝修三昧，本出尘劳。偷心不除，尘不可出。纵有多智，禅定现前。如不断偷，必落邪道。上品精灵、中品妖魅、下品邪人，诸魅所著。彼等群邪亦有徒众。各各自谓成无上道。我灭度后末法之中，多此妖邪，炽盛世间，潜匿奸欺，称善知识。各自谓已得上人法。诱惑无识，恐令失心。所过之处，其家耗散。我教比丘循方乞食，令其舍贪，成菩提道。诸比丘等，不自熟食，寄于残生，旅泊三界，示一往还，去已无返。云何贼人假我衣服，裨贩如来，造种种业，皆言佛法，却非出家具戒比丘，为小乘道。由是疑误无量众生，堕无间狱。若我灭后，其有比丘发心决定修三摩提，能于如来形像之前，身然一灯，烧一指节，及于身上爇一香炷。我说是人无始宿债，一时酬毕，长揖世间，永脱诸漏。虽未即明无上觉路。是人于法已决定心。若不为此舍身微因，纵成无为，必还生人，酬其宿债。如我马麦正等无异。汝教世人修三摩地，后断偷盗，是名如来先佛世尊，第三决定清净明诲。是故阿难。若不断偷修禅定者，譬如有人水灌漏卮欲求其满，纵经尘劫，终无平复。若诸比丘，衣砵之余，分寸不畜。乞食余分，施饿众生。于大集会，合掌礼众。有人捶詈，同于称赞。必使身心，二俱捐舍。身肉骨血，与众生共。不将如来不了义说，回为己解，以误初学。佛印是人得真三昧。如我所说。名为佛说。不如此说，即波旬说。\n\n",
              "阿难。如是世界六道众生，虽则身心无杀盗淫，三行已圆，若大妄语，即三摩地不得清净，成爱见魔，失如来种。所谓未得谓得，未证言证。或求世间尊胜第一。谓前人言，我今已得须陀洹果，斯陀含果，阿那含果，阿罗汉道，辟支佛乘，十地地前诸位菩萨。求彼礼忏，贪其供养。是一颠迦，销灭佛种。如人以刀断多罗木。佛记是人永殒善根，无复知见。沈三苦海，不成三昧。我灭度后，敕诸菩萨及阿罗汉，应身生彼末法之中，作种种形，度诸轮转。或作沙门白衣居士，人王宰官，童男童女，如是乃至淫女寡妇，奸偷屠贩，与其同事，称赞佛乘，令其身心入三摩地。终不自言我真菩萨，真阿罗汉，泄佛密因，轻言末学。唯除命终，阴有遗付。云何是人惑乱众生，成大妄语。汝教世人修三摩地，后复断除诸大妄语。是名如来先佛世尊，第四决定清净明诲。是故阿难。若不断其大妄语者，如刻人粪为栴檀形，欲求香气，无有是处。我教比丘直心道场，于四威仪一切行中，尚无虚假。云何自称得上人法。譬如穷人妄号帝王，自取诛灭。况复法王，如何妄窃。因地不真，果招纡曲。求佛菩提，如噬脐人欲谁成就。若诸比丘，心如直弦，一切真实，入三摩地永无魔事。我印是人成就菩萨无上知觉。如我所说，名为佛说。不如此说，即波旬说。"
            ]
          },
          {
            "id": 7,
            "level": 3,
            "title": "大佛顶首楞严经卷七",
            "brief": "",
            "media": "lengyan7.mp3",
            "page": [
              "阿难。汝问摄心。我今先说入三摩地，修学妙门，求菩萨道。要先持此四种律仪，皎如冰霜。自不能生一切枝叶。心三口四，生必无因。阿难。如是四事，若不遗失。心尚不缘色香味触。一切魔事，云何发生。若有宿习不能灭除。汝教是人，一心诵我佛顶光明摩诃萨怛多般怛啰无上神咒。斯是如来无见顶相，无为心佛从顶发辉，坐宝莲华所说心咒。且汝宿世与摩登伽，历劫因缘恩爱习气，非是一生及与一劫。我一宣扬，爱心永脱，成阿罗汉。彼尚淫女，无心修行。神力冥资速证无学。云何汝等在会声闻，求最上乘决定成佛。譬如以尘扬于顺风，有何艰险。若有末世欲坐道场。先持比丘清净禁戒。要当选择戒清净者，第一沙门，以为其师。若其不遇真清净僧，汝戒律仪必不成就。戒成已后，着新净衣，然香闲居，诵此心佛所说神咒一百八遍，然后结界，建立道场。求于十方现住国土无上如来，放大悲光来灌其顶。阿难。如是末世清净比丘，若比丘尼，白衣檀越，心灭贪淫，持佛净戒。于道场中发菩萨愿。出入澡浴。六时行道。如是不寐，经三七日。我自现身至其人前，摩顶安慰，令其开悟。\n\n",
              "阿难白佛言：世尊。我蒙如来无上悲诲，心已开悟。自知修证无学道成。末法修行建立道场，云何结界，合佛世尊清净轨则。\n\n",
              "佛告阿难。若末世人愿立道场。先取雪山大力白牛。食其山中肥腻香草。此牛唯饮雪山清水。其粪微细。可取其粪，和合栴檀，以泥其地。若非雪山，其牛臭秽，不堪涂地。别于平原，穿去地皮五尺已下，取其黄土，和上栴檀、沈水、苏合、薰陆、郁金、白胶、青木、零陵、甘松、及鸡舌香。以此十种细罗为粉。合土成泥，以涂场地。方圆丈六，为八角坛。坛心置一金银铜木所造莲华。华中安砵。砵中先盛八月露水。水中随安所有华叶。取八圆镜，各安其方，围绕华砵。镜外建立十六莲华。十六香鑪，间华铺设。庄严香鑪，纯烧沈水，无令见火。取白牛乳，置十六器。乳为煎饼，并诸砂糖、油饼、乳糜、苏合、蜜姜、纯酥、纯蜜。于莲华外，各各十六围绕华外。以奉诸佛及大菩萨。每以食时，若在中夜，取蜜半升，用酥三合。坛前别安一小火炉。以兜楼婆香，煎取香水，沐浴其炭，然令猛炽。投是酥蜜于炎炉内，烧令烟尽，享佛菩萨。令其四外遍悬幡华。于坛室中，四壁敷设十方如来及诸菩萨所有形像。应于当阳，张卢舍那、释迦、弥勒、阿（音同触ㄔㄨˋ）、弥陀。诸大变化观音形像，兼金刚藏，安其左右。帝释、梵王、乌刍瑟摩、并蓝地迦、诸军茶利、与毗俱胝、四天王等，频那夜迦，张于门侧，左右安置。又取八镜覆悬虚空，与坛场中所安之镜，方面相对，使其形影重重相涉。于初七中，至诚顶礼十方如来，诸大菩萨，阿罗汉号。恒于六时诵咒围坛，至心行道。一时常行一百八遍。第二七中，一向专心发菩萨愿，心无间断。我毗奈耶先有愿教。第三七中，于十二时，一向持佛般怛啰咒。至第七日，十方如来一时出现。镜交光处，承佛摩顶。即于道场修三摩地。能令如是末世修学，身心明净犹如琉璃。阿难。若此比丘本受戒师，及同会中十比丘等，其中有一不清净者，如是道场多不成就。从三七后，端坐安居，经一百日。有利根者，不起于座，得须陀洹。纵其身心圣果未成。决定自知成佛不谬。汝问道场，建立如是。\n\n",
              "阿难顶礼佛足，而白佛言：自我出家，恃佛憍爱。求多闻故，未证无为。遭彼梵天邪术所禁心虽明了，力不自由。赖遇文殊，令我解脱。虽蒙如来佛顶神咒，冥获其力，尚未亲闻。惟愿大慈重为宣说，悲救此会诸修行辈，末及当来在轮回者，承佛密音，身意解脱。\n\n",
              "于时会中一切大众，普皆作礼，伫闻如来秘密章句。尔时世尊从肉髻中。涌百宝光。光中涌出千叶宝莲。有化如来，坐宝华中。顶放十道百宝光明。一一光明。皆遍示现十恒河沙金刚密迹，擎山持杵，遍虚空界。大众仰观，畏爱兼抱，求佛哀佑。一心听佛无见顶相放光如来宣说神咒。\n\n",
              "南无萨怛他 苏伽多耶 阿罗诃帝 三藐三菩陀写 萨怛他 佛陀俱胝、瑟尼钐 南无萨婆 勃陀勃地 萨跢鞞弊 南无萨多南 三藐三菩陀 俱知喃 娑舍啰、婆迦 僧伽喃 南无卢鸡、阿罗汉、跢喃 南无苏卢多、波那喃 南无娑羯唎陀、伽弥喃南无卢鸡、三藐、伽跢喃 三藐、伽波啰 底波、多那喃 南无提婆、离瑟赧 南无悉陀耶 毗地耶 陀啰离瑟赧 舍波奴 揭啰诃 娑诃娑啰、摩他喃 南无跋啰诃、摩泥 南无因陀啰耶 南无婆伽婆帝 嚧陀啰耶 乌摩般帝 娑醯夜耶 南无婆伽婆帝 那啰野 拏耶 槃遮摩诃、三慕陀啰 南无悉羯唎多耶 南无婆伽婆帝 摩诃迦罗耶 地唎、般剌那 伽啰毗陀啰 波拏、迦啰耶 阿地目帝 尸摩舍那泥 婆悉泥 摩怛唎伽拏 南无、悉羯唎多耶 南无婆伽婆帝 多他伽跢、俱啰耶 南无般头摩、俱啰耶 南无跋阇啰、俱啰耶 南无摩尼、俱啰耶 南无伽阇、俱啰耶 南无婆伽婆帝 帝唎茶 输啰西那 波啰诃啰、拏啰阇耶 跢他伽多耶 南无婆伽婆帝南无阿弥、多婆耶 跢他伽多耶 阿啰诃帝 三藐三菩陀耶 南无婆伽婆帝 阿刍鞞耶 跢他伽多耶 阿啰诃帝 三藐三菩陀耶 南无婆伽婆帝 鞞沙阇耶 俱卢、吠柱唎耶 般啰婆、啰阇耶 跢他伽多耶 南无婆伽婆帝 三补师、毖多 萨怜捺啰剌阇耶 跢他伽多耶 阿啰诃帝 三藐三菩陀耶 南无婆伽婆帝 舍鸡野、母那曳 跢他伽多耶 阿啰诃帝 三藐三菩陀耶 南无婆伽婆帝 剌怛那、鸡都、啰阇耶 跢他伽多耶 阿啰诃帝 三藐三菩陀耶 帝瓢 南无萨羯唎多 翳昙、婆伽婆多 萨怛他、伽都瑟尼钐 萨怛多、般怛蓝 南无 阿婆啰视耽 般啰帝 扬歧啰 萨啰婆 部多、揭啰诃 尼羯啰诃 羯迦啰诃尼 跋啰、毖地耶 叱陀你 阿迦啰 密唎柱 般唎 怛啰耶 儜揭唎 萨啰婆 槃陀那 目叉尼 萨啰婆 突瑟吒 突悉乏 般那你 伐啰尼赭都啰 失帝南 羯啰诃 娑诃、萨啰、若阇 毗多崩娑那、羯唎 阿瑟吒冰、舍帝南 那叉、刹怛啰、若阇 波啰、萨陀那、羯唎 阿瑟吒南 摩诃羯啰诃、若阇 毗多崩、萨那羯唎 萨婆、舍都嚧 你婆啰、若阇 呼蓝、突悉乏 难遮那舍尼 毖沙舍 悉怛啰 阿吉尼 乌陀迦啰、若阇 阿般啰视多、具啰 摩诃般啰、战持 摩诃叠多 摩诃帝阇 摩诃税多、阇婆啰 摩诃跋啰、槃陀啰 婆悉你 阿唎耶、多啰毗唎俱知 誓婆、毗阇耶 跋阇啰、摩礼底 毗舍嚧多 勃腾罔迦 跋阇啰、制喝那、阿遮 摩啰制婆 般啰质多 跋阇啰、擅持 毗舍啰遮 扇多舍 鞞提婆 补视多苏摩嚧波 摩诃税多 阿唎耶、多啰 摩诃婆啰、阿般啰 跋阇啰、商羯啰、制婆跋阇啰、俱摩唎 俱蓝陀唎 跋阇啰、喝萨多遮 毗地耶 干遮那 摩唎迦 啒苏母婆羯啰跢那 鞞嚧遮那 俱唎耶 夜啰菟 瑟尼钐 毗折蓝婆、摩尼遮 跋阇啰、迦那、迦波啰婆 嚧阇那 跋阇啰、顿稚遮 税多遮 迦摩啰 刹奢尸 波啰婆 翳帝夷帝 母陀啰 羯拏 娑鞞啰忏 掘梵都 印兔那、么么写乌(合牛) 唎瑟、揭拏 般剌、舍悉多 萨怛他 伽都瑟尼钐 虎(合牛)都嚧雍 瞻婆那 虎(合牛)都嚧雍 悉眈婆那 虎(合牛)都嚧雍 波啰瑟地耶 三般叉 拏羯啰虎(合牛)都嚧雍 萨婆药叉 喝啰刹裟 揭啰诃、若阇 毗腾崩、萨那羯啰 虎(合牛)都嚧雍 者都啰 尸底南 揭啰诃 娑诃萨啰南 毗腾崩、萨那啰 虎(合牛)都嚧雍 啰叉 婆伽梵 萨怛他 伽都瑟尼钐 波啰点 阇吉唎 摩诃、娑诃萨啰 勃树、娑诃萨啰 室唎沙 俱知、娑诃萨泥 帝隶、阿弊提视、婆唎多 吒吒甖迦 摩诃、跋阇嚧陀啰 帝唎 菩婆那 曼茶啰 乌(合牛) 娑悉帝 薄婆都 么么 印兔那、么么写啰阇婆夜 主啰跋夜 阿祇尼、婆夜 乌陀迦、婆夜 毗沙、婆夜 舍萨多啰、婆夜婆啰、斫羯啰、婆夜 突瑟叉、婆夜 阿舍你、婆夜 阿迦啰 密唎柱、婆夜 陀啰尼、部弥剑 波伽波陀、婆夜 乌啰迦、婆多、婆夜 剌阇坛茶、婆夜 那伽婆夜毗条怛、婆夜 苏波啰拏、婆夜 药叉、揭啰诃 啰叉私、揭啰诃 毕唎多、揭啰诃 毗舍遮、揭啰诃 部多、揭啰诃 鸠槃茶、揭啰诃 补丹那、揭啰诃 迦吒补丹那、揭啰诃 悉干度、揭啰诃 阿播悉摩啰、揭啰诃 乌檀摩陀、揭啰诃 车夜揭啰诃 醯唎婆帝、揭啰诃 社多、诃唎南 揭婆 诃唎南 嚧地啰、诃唎南 忙娑 诃唎南 谜陀、诃唎南 摩阇、诃唎南 阇多、诃唎女 视比多、诃唎南 毗多、诃唎南 婆多 诃唎南 阿输遮、诃唎女 质多、诃唎女 帝钐、萨鞞钐 萨婆、揭啰诃南毗陀、夜阇 瞋陀、夜弥 鸡啰、夜弥 波唎、跋啰、者迦 讫唎担 毗陀、夜阇瞋陀、夜弥 鸡啰夜弥 茶演尼 讫唎担 毗陀夜阇 瞋陀夜弥 鸡啰夜弥 摩诃般输、般怛夜 嚧陀啰 讫唎担 毗陀夜阇 瞋陀夜弥 鸡啰夜弥 那啰夜拏 讫唎担毗陀夜阇 瞋陀夜弥 鸡啰夜弥 怛埵伽嚧、茶西 讫唎担 毗陀夜阇 瞋陀夜弥 鸡啰夜弥 摩诃迦啰 摩怛唎伽拏 讫唎担 毗陀夜阇 瞋陀夜弥 鸡啰夜弥 迦波唎迦讫唎担 毗陀夜阇 瞋陀夜弥 鸡啰夜弥 阇耶羯啰 摩度、羯啰 萨婆、啰他、娑达那 讫唎担 毗陀夜阇 瞋陀夜弥 鸡啰夜弥 赭咄啰 婆耆你 讫唎担 毗陀夜阇瞋陀夜弥 鸡啰夜弥 毗唎羊、讫唎知 难陀、鸡沙啰 伽拏、般帝 索醯夜 讫唎担 毗陀夜阇 瞋陀夜弥 鸡啰夜弥 那揭、那舍啰、婆拏 讫唎担 毗陀夜阇 瞋陀夜弥 鸡啰夜弥 阿罗汉 讫唎担 毗陀夜阇 瞋陀夜弥 鸡啰夜弥 毗多啰伽 讫唎担 毗陀夜阇 瞋陀夜弥 鸡啰夜弥 跋阇啰波你 具醯夜、具醯夜 迦地、般帝 讫唎担 毗陀夜阇 瞋陀夜弥 鸡啰夜弥 啰叉罔 婆伽梵 印兔那、么么写婆伽梵 萨怛多、般怛啰 南无粹都帝 阿悉多、那啰剌迦 波啰婆 悉普吒 毗迦、萨怛多、砵帝唎 什佛啰、什佛啰 陀啰陀啰 频陀啰、频陀啰 瞋陀瞋陀虎(合牛)虎(合牛) 泮吒、泮吒、泮吒、泮吒、泮吒 娑诃 醯醯泮 阿牟迦耶泮 阿\n\n",
              "波啰、提诃多泮 婆啰、波啰陀泮 阿素啰 毗陀啰 波迦泮 萨婆、提鞞、弊泮萨婆、那伽、弊泮 萨婆、药叉、弊泮 萨婆、干闼婆、弊泮 萨婆、补丹那、弊泮 迦吒补丹那、弊泮 萨婆、突狼枳帝、弊泮 萨婆、突涩比犁 讫瑟帝、弊泮萨婆、什婆唎、弊泮 萨婆、阿播悉摩犁、弊泮 萨婆、舍啰、婆拏、弊泮 萨婆、地帝鸡、弊泮 萨婆、怛摩陀继、弊泮 萨婆、毗陀耶 啰誓、遮犁、弊泮阇夜羯啰 摩度羯啰 萨婆、啰他娑陀鸡、弊泮 毗地夜 遮唎、弊泮 者都啰 缚耆你、弊泮 跋阇啰 俱摩唎 毗陀夜 啰誓、弊泮 摩诃波啰、丁羊 叉耆唎、弊泮 跋阇啰、商羯啰夜 波啰丈耆、啰阇耶泮 摩诃迦啰夜 摩诃、末怛唎迦拏 南无、娑羯唎多、夜泮 毖瑟拏婢、曳泮 勃啰诃、牟尼、曳泮 阿耆尼、曳泮 摩诃羯唎、曳泮 羯啰檀持、曳泮 蔑怛唎、曳泮 唠怛唎、曳泮 遮文茶、曳泮 羯逻啰怛唎、曳泮 迦般唎、曳泮 阿地目、质多 迦尸摩、舍那 婆私你、曳泮 演吉质 萨埵、婆写么么、印兔、那么么写突瑟吒、质多 阿末怛唎、质多 乌阇、诃啰 伽婆、诃啰 嚧地啰、诃啰 婆娑、诃啰 摩阇、诃啰阇多、诃啰 视毖多、诃啰 跋略夜、诃啰 干陀、诃啰 布史波、诃啰 颇啰、诃啰 婆写、诃啰 般波、质多 突瑟吒、质多 唠陀啰、质多药叉、揭啰诃 啰刹娑、揭啰诃 闭隶多、揭啰诃 毗舍遮、揭啰诃 部多、揭啰诃 鸠槃茶、揭啰诃 悉干陀、揭啰诃 乌怛摩陀、揭啰诃 车夜、揭啰诃 阿播萨摩啰、揭啰诃 宅袪革 茶耆尼、揭啰诃 唎佛帝、揭啰诃 阇弥迦、揭啰诃 舍俱尼、揭啰诃 姥陀啰 难地迦、揭啰诃 阿蓝婆、揭啰诃 干度波尼、揭啰诃 什佛啰 堙迦醯迦 坠帝药迦 怛隶帝药迦 者突托迦 昵提、什伐啰 毖钐摩、什伐啰薄底迦 鼻底迦 室隶、瑟密迦 娑你、般帝迦 萨婆、什伐啰 室嚧吉帝 末陀、鞞达、嚧制剑 阿绮嚧钳 目佉嚧钳 羯唎突嚧钳 揭啰诃 揭蓝、羯拏、输蓝 惮多、输蓝 迄唎夜、输蓝 末么、输蓝 跋唎室婆、输蓝 毖栗瑟吒、输蓝 乌陀啰、输蓝 羯知输蓝 跋悉帝输蓝 邬嚧输蓝 常伽输蓝 喝悉多输蓝 跋陀输蓝 娑房盎伽 般啰、丈伽、输蓝 部多、毖跢茶 茶耆尼 什婆啰 陀突嚧迦 建咄嚧吉知 婆路多毗 萨般嚧 诃凌伽 输沙怛啰 娑那羯啰 毗沙喻迦 阿耆尼 乌陀迦 末啰、鞞啰 建跢啰 阿迦啰 密唎咄 怛敛部迦 地栗剌吒 毖唎瑟质迦 萨婆那俱啰肆引伽弊 揭啰唎、药叉 怛啰刍 末啰视 吠帝钐 娑鞞钐 悉怛多、砵怛啰 摩诃跋阇嚧 瑟尼钐 摩诃般赖、丈耆蓝 夜波突陀 舍喻阇那 辫怛隶拏 毗陀耶 槃昙迦嚧弥 帝殊 槃昙迦嚧弥 般啰毗陀 槃昙迦嚧弥 跢侄他 唵 阿那隶 毗舍提 鞞啰 跋阇啰 陀唎 槃陀槃陀你 跋阇啰 谤尼泮 虎(合牛)都嚧瓮泮 莎婆诃。\n\n",
              "阿难。是佛顶光聚，悉怛多般怛罗，秘密伽陀，微妙章句。出生十方一切诸佛。十方如来，因此咒心，得成无上正遍知觉。十方如来，执此咒心，降伏诸魔，制诸外道。十方如来，乘此咒心，坐宝莲华，应微尘国。十方如来，含此咒心，于微尘国转大法轮。十方如来，持此咒心，能于十方摩顶授记。自果未成，亦于十方蒙佛授记。十方如来，依此咒心，能于十方拔济群苦。所谓地狱饿鬼畜生，盲聋喑哑，怨憎会苦、爱别离苦、求不得苦、五阴炽盛，大小诸横同时解脱。贼难兵难、王难狱难、风火水难、饥渴贫穷，应念销散。十方如来，随此咒心，能于十方事善知识，四威仪中供养如意。恒沙如来会中，推为大法王子。十方如来，行此咒心，能于十方摄受亲因，令诸小乘闻秘密藏，不生惊怖。十方如来，诵此咒心，成无上觉，坐菩提树，入大涅槃。十方如来，传此咒心，于灭度后付佛法事，究竟住持，严净戒律，悉得清净。若我说是佛顶光聚般怛罗咒，从旦至暮，音声相联，字句中间，亦不重叠，经恒沙劫终不能尽。亦说此咒名如来顶。汝等有学，未尽轮回，发心至诚取阿罗汉，不持此咒而坐道场，令其身心远诸魔事，无有是处。\n\n",
              "阿难。若诸世界，随所国土所有众生，随国所生桦皮贝叶纸素白(叠毛)书写此咒，贮于香囊。是人心昏，未能诵忆。或带身上。或书宅中。当知是人尽其生年，一切诸毒所不能害。\n\n",
              "阿难。我今为汝更说此咒，救护世间得大无畏，成就众生出世间智。若我灭后，末世众生，有能自诵，若教他诵，当知如是诵持众生，火不能烧，水不能溺，大毒小毒所不能害。如是乃至天龙鬼神，精祇魔魅，所有恶咒，皆不能着。心得正受。一切咒诅厌蛊毒药、金毒银毒、草木虫蛇万物毒气，入此人口，成甘露味。一切恶星并诸鬼神，碜心毒人，于如是人不能起恶。频那夜迦诸恶鬼王，并其眷属，皆领深恩，常加守护。\n\n",
              "阿难当知。是咒常有八万四千那由他恒河沙俱胝金刚藏王菩萨种族。一一皆有诸金刚众而为眷属，昼夜随侍。设有众生，于散乱心，非三摩地，心忆口持。是金刚王，常随从彼诸善男子。何况决定菩提心者。此诸金刚菩萨藏王，精心阴速，发彼神识。是人应时心能记忆八万四千恒河沙劫，周遍了知，得无疑惑。从第一劫乃至后身，生生不生药叉罗刹，及富单那，迦吒富单那，鸠槃茶，毗舍遮等，并诸饿鬼，有形无形、有想无想、如是恶处。是善男子，若读若诵、若书若写、若带若藏，诸色供养，劫劫不生贫穷下贱不可乐处。此诸众生，纵其自身不作福业，十方如来所有功德，悉与此人。由是得于恒河沙阿僧祇不可说不可说劫，常与诸佛同生一处。无量功德，如恶叉聚。同处熏修，永无分散。是故能令破戒之人，戒根清净。未得戒者，令其得戒。未精进者，令得精进。无智慧者，令得智慧。不清净者，速得清净。不持斋戒，自成斋戒。\n\n",
              "阿难。是善男子持此咒时。设犯禁戒于未受时。持咒之后。众破戒罪，无问轻重，一时销灭。纵经饮酒，食啖五辛，种种不净，一切诸佛菩萨金刚天仙鬼神不将为过。设着不净破弊衣服。一行一住悉同清净。纵不作坛，不入道场，亦不行道，诵持此咒，还同入坛行道功德，无有异也。若造五逆无间重罪，及诸比丘比丘尼四弃八弃，诵此咒已，如是重业，犹如猛风吹散沙聚悉皆灭除，更无毫发。\n\n",
              "阿难。若有众生，从无量无数劫来，所有一切轻重罪障，从前世来未及忏悔。若能读诵书写此咒，身上带持，若安住处庄宅园馆。如是积业，犹汤销雪。不久皆得悟无生忍。复次阿难。若有女人，未生男女，欲求孕者。若能至心忆念斯咒。或能身上带此悉怛多般怛啰者。便生福德智慧男女。求长命者，即得长命，欲求果报速圆满者，速得圆满。身命色力，亦复如是。命终之后，随愿往生十方国土。必定不生边地下贱，何况杂形。\n\n",
              "阿难。若诸国土州县聚落，饥荒疫疠。或复刀兵贼难斗诤。兼余一切厄难之地。写此神咒，安城四门，并诸支提，或脱阇上。令其国土所有众生，奉迎斯咒，礼拜恭敬，一心供养。令其人民各各身佩。或各各安所居宅地。一切灾厄悉皆销灭。阿难。在在处处，国土众生，随有此咒，天龙欢喜，风雨顺时，五谷丰殷，兆庶安乐。亦复能镇一切恶星，随方变怪。灾障不起。人无棋夭。杻械枷锁不着其身。昼夜安眠，常无恶梦。\n\n",
              "阿难。是娑婆界，有八万四千灾变恶星。二十八大恶星而为上首。复有八大恶星以为其主。作种种形出现世时，能生众生种种灾异。有此咒地，悉皆销灭。十二由旬成结界地。诸恶灾祥永不能入。是故如来宣示此咒，于未来世，保护初学诸修行者，入三摩提，身心泰然，得大安隐。更无一切诸魔鬼神，及无始来冤横宿殃，旧业陈债，来相恼害。汝及众中诸有学人，及未来世诸修行者，依我坛场如法持戒，所受戒主，逢清净僧，持此咒心，不生疑悔。是善男子，于此父母所生之身，不得心通，十方如来便为妄语。\n\n",
              "说是语已。会中无量百千金刚，一时佛前合掌顶礼，而白佛言：如佛所说。我当诚心保护如是修菩提者。尔时梵王、并天帝释、四天大王，亦于佛前同时顶礼，而白佛言：审有如是修学善人，我当尽心至诚保护，令其一生所作如愿。复有无量药叉大将、诸罗刹王、富单那王、鸠槃茶王、毗舍遮王、频那夜迦、诸大鬼王、及诸鬼帅，亦于佛前合掌顶礼。我亦誓愿护持是人，令菩提心速得圆满。复有无量日月天子，风师雨师，云师雷师，并电伯等，年岁巡官，诸星眷属，亦于会中顶礼佛足，而白佛言：我亦保护是修行人，安立道场，得无所畏。复有无量山神海神，一切土地水陆空行，万物精祇，并风神王，无色界天，于如来前，同时稽首而白佛言：我亦保护是修行人，得成菩提，永无魔事。尔时八万四千那由他恒河沙俱胝金刚藏王菩萨，在大会中，即从座起，顶礼佛足而白佛言：世尊。如我等辈所修功业，久成菩提，不取涅槃，常随此咒，救护末世修三摩提正修行者。世尊。如是修心求正定人，若在道场及余经行，乃至散心游戏聚落，我等徒众，常当随从侍卫此人。纵令魔王大自在天，求其方便，终不可得。诸小鬼神，去此善人十由旬外。除彼发心乐修禅者。世尊。如是恶魔若魔眷属，欲来侵扰是善人者。我以宝杵殒碎其首，犹如微尘。恒令此人，所作如愿。\n\n",
              "阿难即从座起，顶礼佛足而白佛言：我辈愚钝，好为多闻于诸漏心未求出离。蒙佛慈诲，得正熏修，身心快然，获大饶益。世尊。如是修证佛三摩提，未到涅槃。云何名为干慧之地，四十四心，至何渐次，得修行目。诣何方所，名入地中。云何名为等觉菩萨。作是语已，五体投地。大众一心，伫佛慈音，瞪瞢瞻仰。\n\n",
              "尔时世尊赞阿难言：善哉善哉。汝等乃能普为大众，及诸末世一切众生，修三摩提求大乘者，从于凡夫终大涅槃，悬示无上正修行路。汝今谛听。当为汝说，阿难大众，合掌刳心，默然受教。佛言：阿难当知。妙性圆明，离诸名相，本来无有世界众生。因妄有生。因生有灭。生灭名妄。灭妄名真。是称如来无上菩提，及大涅槃，二转依号。阿难。汝今欲修真三摩地，直诣如来大涅槃者，先当识此众生世界二颠倒因。颠倒不生，斯则如来真三摩地。阿难。云何名为众生颠倒。阿难。由性明心，性明圆故。因明发性，性妄见生。从毕竟无成究竟有。此有所有，非因所因，住所住相，了无根本。本此无住，建立世界，及诸众生。迷本圆明，是生虚妄。妄性无体，非有所依。将欲复真，欲真已非真真如性。非真求复，宛成非相。非生非住，非心非法，展转发生。生力发明，熏以成业。同业相感。因有感业相灭相生。由是故有众生颠倒。阿难。云何名为世界颠倒。是有所有，分段妄生，因此界立。非因所因，无住所住，迁流不住，因此世成。三世四方，和合相涉，变化众生成十二类。是故世界因动有声。因声有色。因色有香。因香有触。因触有味。因味知法。六乱妄想成业性故。十二区分由此轮转。是故世间声香味触，穷十二变为一旋复。乘此轮转颠倒相故。是有世界卵生、胎生、湿生、化生、有色、无色、有想、无想、若非有色、若非无色、若非有想、若非无想。阿难。由因世界虚妄轮回，动颠倒故，和合气成八万四千飞沈乱想。如是故有卵羯逻蓝，流转国土。鱼鸟龟蛇，其类充塞。由因世界杂染轮回，欲颠倒故，和合滋成八万四千横竖乱想。如是故有胎遏蒲昙，流转国土。人畜龙仙，其类充塞。由因世界执着轮回，趣颠倒故，和合暖成八万四千翻覆乱想。如是故有湿相蔽尸，流转国土。含蠢蝡动，其类充塞。由因世界变易轮回，假颠倒故。和合触成八万四千新故乱想。如是故有化相羯南，流转国土。转蜕飞行，其类充塞。由因世界留碍轮回，障颠倒故，和合着成八万四千精耀乱想。如是故有色相羯南，流转国土。休咎精明，其类充塞。由因世界销散轮回，惑颠倒故。和合暗成八万四千阴隐乱想。如是故有无色羯南，流转国土。空散销沈，其类充塞。由因世界罔象轮回，影颠倒故，和合忆成八万四千潜结乱想。如是故有想相羯南，流转国土。神鬼精灵，其类充塞。由因世界愚钝轮回，痴颠倒故，和合顽成八万四千枯槁乱想。如是故有无想羯南，流转国土。精神化为土木金石，其类充塞。由因世界相待轮回，伪颠倒故，和合染成八万四千因依乱想。如是故有非有色相，成色羯南，流转国土。诸水母等，以虾为目，其类充塞。由因世界相引轮回，性颠倒故，和合咒成八万四千呼召乱想。由是故有非无色相，无色羯南，流转国土。咒诅厌生，其类充塞。由因世界合妄轮回，罔颠倒故，和合异成八万四千回互乱想。如是故有非有想相，成想羯南，流转国土。彼蒲卢等异质相成，其类充塞。由因世界怨害轮回，杀颠倒故，和合怪成八万四千食父母想。如是故有非无想相，无想羯南，流转国土。如土枭等附块为儿，及破镜鸟以毒树果，抱为其子，子成，父母皆遭其食，其类充塞。是名众生十二种类。"
            ]
          },
          {
            "id": 8,
            "level": 3,
            "title": "大佛顶首楞严经卷八",
            "brief": "",
            "media": "lengyan8.mp3",
            "page": [
              "阿难。如是众生一一类中，亦各各具十二颠倒。犹如捏目乱华发生。颠倒妙圆真净明心，具足如斯虚妄乱想。汝今修证佛三摩提，于是本因元所乱想。立三渐次，方得除灭。如净器中除去毒蜜，以诸汤水并杂灰香，洗涤其器，后贮甘露。云何名为三种渐次。一者修习，除其助因。二者真修，刳其正性。三者增进，违其现业。云何助因。阿难。如是世界十二类生，不能自全，依四食住。所谓段食、触食、思食、识食。是故佛说一切众生皆依食住。阿难。一切众生，食甘故生，食毒故死。是诸众生求三摩提，当断世间五种辛菜。是五种辛，熟食发淫，生啖增恚。如是世界食辛之人，纵能宣说十二部经。十方天仙，嫌其臭秽，咸皆远离。诸饿鬼等，因彼食次，舐其唇吻。常与鬼住。福德日销。长无利益。是食辛人修三摩地，菩萨天仙，十方善神，不来守护。大力魔王得其方便，现作佛身，来为说法，非毁禁戒，赞淫怒痴。命终自为魔王眷属。受魔福尽，堕无间狱。阿难。修菩提者永断五辛。是则名为第一增进修行渐次。云何正性。阿难。如是众生入三摩地，要先严持清净戒律。永断淫心。不餐酒肉。以火净食，无啖生气。阿难。是修行人，若不断淫及与杀生，出三界者，无有是处。当观淫欲，犹如毒蛇，如见怨贼。先持声闻四弃八弃，执身不动。后行菩萨清净律仪，执心不起。禁戒成就，则于世间永无相生相杀之业。偷劫不行，无相负累，亦于世间不还宿债。是清净人修三摩地，父母肉身，不须天眼，自然观见十方世界。睹佛闻法，亲奉圣旨。得大神通，游十方界。宿命清净，得无艰险。是则名为第二增进修行渐次。云何现业。阿难。如是清净持禁戒人，心无贪淫，于外六尘不多流逸。因不流逸，旋元自归。尘既不缘，根无所偶。反流全一，六用不行。十方国土，皎然清净。譬如琉璃，内悬明月。身心快然，妙圆平等，获大安隐。一切如来密圆净妙，皆现其中。是人即获无生法忍。从是渐修，随所发行，安立圣位。是则名为第三增进修行渐次。\n\n",
              "阿难。是善男子。欲爱干枯，根境不偶。现前残质，不复续生。执心虚明，纯是智慧。慧性明圆，蓥十方界。干有其慧，名干慧地。欲习初干，未与如来法流水接。即以此心，中中流入，圆妙开敷。从真妙圆，重发真妙。妙信常住。一切妄想灭尽无余。中道纯真。名信心住。真信明了，一切圆通。阴处界三不能为碍。如是乃至过去未来，无数劫中，舍身受身一切习气，皆现在前。是善男子，皆能忆念，得无遗忘。名念心住。妙圆纯真。真精发化。无始习气通一精明。唯以精明进趣真净。名精进心。心精现前。纯以智慧。名慧心住。执持智明。周遍寂湛。寂妙常凝。名定心住。定光发明。明性深入。唯进无退。名不退心。心进安然保持不失。十方如来气分交接。名护法心。觉明保持。能以妙力，回佛慈光，向佛安住。犹如双镜，光明相对。其中妙影重重相入。名回向心。心光密回，获佛常凝无上妙净。安住无为，得无遗失。名戒心住。住戒自在。能游十方，所去随愿。名愿心住。\n\n",
              "阿难。是善男子，以真方便发此十心。心精发晖，十用涉入，圆成一心。名发心住。心中发明，如净琉璃内现精金。以前妙心，履以成地。名治地住。心地涉知，俱得明了。游履十方，得无留碍。名修行住。行与佛同。受佛气分。如中阴身自求父母。阴信冥通，入如来种。名生贵住。既游道胎，亲奉觉胤。如胎已成，人相不缺。名方便具足住。容貌如佛。心相亦同。名正心住。身心合成日益增长。名不退住。十身灵相，一时具足。名童真住。形成出胎，亲为佛子。名法王子住。表以成人。如国大王以诸国事分委太子。彼刹利王世子长成。陈列灌顶。名灌顶住。\n\n",
              "阿难。是善男子成佛子已。具足无量如来妙德。十方随顺。名欢喜行。善能利益一切众生。名饶益行。自觉觉他，得无违拒。名无瞋恨行。种类出生，穷未来际，三世平等，十方通达。名无尽行。一切合同，种种法门，得无差误。名离痴乱行。则于同中，显现群异。一一异相，各各见同。名善现行。如是乃至十方虚空满足微尘，一一尘中现十方界。现尘现界，不相留碍。名无着行。种种现前，咸是第一波罗密多。名尊重行。如是圆融，能成十方诸佛轨则。名善法行。一一皆是清净无漏，一真无为，性本然故。名真实行。\n\n",
              "阿难。是善男子，满足神通，成佛事已。纯洁精真，远诸留患。当度众生，灭除度相。回无为心，向涅槃路。名救护一切众生离众生相回向。坏其可坏。远离诸离。名不坏回向。本觉湛然。觉齐佛觉。名等一切佛回向。精真发明，地如佛地。名至一切处回向。世界如来。互相涉入，得无挂碍。名无尽功德藏回向。于同佛地，地中各各生清净因。依因发挥，取涅槃道。名随顺平等善根回向。真根既成。十方众生皆我本性。性圆成就，不失众生。名随顺等观一切众生回向。即一切法，离一切相。唯即与离，二无所著。名真如相回向。真得所如，十方无碍。名无缚解脱回向。性德圆成，法界量灭。名法界无量回向。\n\n",
              "阿难。是善男子，尽是清净四十一心。次成四种妙圆加行。即以佛觉用为己心，若出未出。犹如钻火，欲然其木。名为暖地。又以己心成佛所履，若依非依。如登高山，身入虚空，下有微碍。名为顶地。心佛二同，善得中道。如忍事人，非怀非出。名为忍地。数量销灭。迷觉中道，二无所目。名世第一地。\n\n",
              "阿难。是善男子，于大菩提善得通达，觉通如来，尽佛境界。名欢喜地。异性入同，同性亦灭。名离垢地。净极明生。名发光地。明极觉满。名焰慧地。一切同异所不能至。名难胜地。无为真如性净明露。名现前地。尽真如际。名远行地。一真如心。名不动地。发真如用。名善慧地。\n\n",
              "阿难。是诸菩萨，从此已往，修习毕功，功德圆满。亦自此地名修习位。慈阴妙云，覆涅槃海。名法云地。如来逆流，如是菩萨顺行而至，觉际入交。名为等觉。\n\n",
              "阿难。从干慧心至等觉已，是觉始获金刚心中初干慧地，如是重重单复十二，方尽妙觉，成无上道。是种种地，皆以金刚观察如幻十种深喻。奢摩他中，用诸如来毗婆舍那，清净修证，渐次深入。\n\n",
              "阿难。如是皆以三增进故，善能成就五十五位真菩提路。作是观者，名为正观。若他观者，名为邪观。\n\n",
              "尔时文殊师利法王子，在大众中，即从座起，顶礼佛足，而白佛言：当何名是经。我及众生云何奉持。\n\n",
              "佛告文殊师利。是经名大佛顶悉怛多般怛罗无上宝印，十方如来清净海眼。亦名救护亲因，度脱阿难，及此会中性比丘尼，得菩提心，入遍知海。亦名如来密因修证了义。亦名大方广妙莲华王，十方佛母陀罗尼咒。亦名灌顶章句，诸菩萨万行首楞严。汝当奉持。\n\n",
              "说是语已。即时阿难及诸大众，得蒙如来开示密印般怛罗义。兼闻此经了义名目。顿悟禅那修进圣位。增上妙理，心虑虚凝。断除三界修心六品微细烦恼。即从座起，顶礼佛足，合掌恭敬而白佛言：大威德世尊。慈音无遮。善开众生微细沈惑。令我今日身心快然，得大饶益。世尊。若此妙明真净妙心，本来遍圆。如是乃至大地草木，蠕动含灵，本元真如，即是如来成佛真体。佛体真实，云何复有地狱、饿鬼、畜生、修罗、人、天、等道。世尊。此道为复本来自有。为是众生妄习生起。世尊。如宝莲香比丘尼，持菩萨戒，私行淫欲。妄言行淫非杀非偷，无有业报。发是语已，先于女根生大猛火，后于节节猛火烧然，堕无间狱。琉璃大王。善星比丘。琉璃为诛瞿昙族姓。善星妄说一切法空。生身陷入阿鼻地狱。此诸地狱，为有定处，为复自然，彼彼发业，各各私受。惟垂大慈，开发童蒙。令诸一切持戒众生，闻决定义，欢喜顶戴，谨洁无犯。\n\n",
              "佛告阿难。快哉此问。令诸众生不入邪见。汝今谛听。当为汝说。阿难。一切众生实本真净。因彼妄见，有妄习生。因此分开内分外分。阿难。内分即是众生分内。因诸爱染，发起妄情。情积不休，能生爱水。是故众生，心忆珍羞，口中水出。心忆前人，或怜或恨，目中泪盈。贪求财宝，心发爱涎，举体光润。心着行淫，男女二根，自然流液。阿难。诸爱虽别，流结是同。润湿不升，自然从坠。此名内分。阿难。外分即是众生分外。因诸渴仰，发明虚想。想积不休能生胜气。是故众生，心持禁戒，举身轻清。心持咒印，顾盻雄毅。心欲生天，梦想飞举。心存佛国，圣境冥现。事善知识，自轻身命。阿难。诸想虽别，轻举是同。飞动不沈，自然超越。此名外分。\n\n",
              "阿难。一切世间生死相续。生从顺习。死从变流。临命终时，未舍暖触，一生善恶俱时顿现，死逆生顺，二习相交。纯想即飞，必生天上。若飞心中，兼福兼慧，及与净愿，自然心开，见十方佛，一切净土，随愿往生。情少想多，轻举非远。即为飞仙，大力鬼王、飞行夜叉、地行罗刹、游于四天，所去无碍。其中若有善愿善心，护持我法。或护禁戒，随持戒人。或护神咒，随持咒者。或护禅定，保绥法忍。是等亲住如来座下。情想均等，不飞不坠，生于人间。想明斯聪。情幽斯钝。情多想少，流入横生，重为毛群，轻为羽族。七情三想，沉下水轮，生于火际，受气猛火，身为饿鬼，常被焚烧，水能害己，无食无饮，经百千劫。九情一想，下洞火轮，身入风火二交过地，轻生有间，重生无间，二种地狱。纯情即沈，入阿鼻狱。若沈心中，有谤大乘，毁佛禁戒，诳妄说法，虚贪信施，滥膺恭敬，五逆十重，更生十方阿鼻地狱。循造恶业，虽则自招。众同分中，兼有元地。阿难。此等皆是彼诸众生自业所感。造十习因。受六交报。\n\n",
              "云何十因。阿难。一者、淫习交接，发于相磨。研磨不休，如是故有大猛火光，于中发动。如人以手自相摩触，暖相现前。二习相然，故有铁床铜柱诸事。是故十方一切如来，色目行淫，同名欲火。菩萨见欲，如避火坑。二者、贪习交计，发于相吸。吸揽不止，如是故有积寒坚冰，于中冻冽。如人以口吸缩风气，有冷触生。二习相陵，故有吒吒、波波、罗罗、青赤白莲、寒冰、等事。是故十方一切如来，色目多求，同名贪水。菩萨见贪，如避瘴海。三者、慢习交陵，发于相恃。驰流不息，如是故有腾逸奔波，积波为水。如人口舌自相绵味，因而水发。二习相鼓，故有血河、灰河、热沙、毒海、融铜、灌吞诸事。是故十方一切如来，色目我慢，名饮痴水。菩萨见慢，如避巨溺。四者、瞋习交冲，发于相忤。忤结不息心热发火，铸气为金。如是故有刀山、铁梱、剑树、剑轮、斧钺、枪锯。如人衔冤，杀气飞动。二习相击，故有宫割斩斫，锉剌槌击诸事。是故十方一切如来，色目瞋恚，名利刀剑。菩萨见瞋，如避诛戮。五者、诈习交诱，发于相调。引起不住，如是故有绳木绞校。如水浸田。草木生长。二习相延，故有杻械枷锁鞭杖檛棒诸事。是故十方一切如来，色目奸伪，同名谗贼。菩萨见诈，如畏豺狼。六者、诳习交欺，发于相罔。诬罔不止，飞心造奸。如是故有尘土屎尿，秽污不净。如尘随风，各无所见。二习相加，故有没溺腾掷，飞坠漂沦诸事。是故十方一切如来，色目欺诳，同名劫杀。菩萨见诳，如践蛇虺。七者。怨习交嫌，发于衔恨。如是故有飞石投沥，柙贮车槛，瓮盛囊扑。如阴毒人，怀抱畜恶。二习相吞，故有投掷擒捉，击射抛撮诸事。是故十方一切如来，色目怨家，名违害鬼。菩萨见怨，如饮鸩酒。八者、见习交明，如萨迦耶，见戒禁取，邪悟诸业，发于违拒，出生相反。如是故有王使主吏，证执文籍。如行路人，来往相见。二习相交，故有勘问权诈、考讯推鞫、察访、披究、照明、善恶童子，手执文簿辞辩诸事。是故十方一切如来，色目恶见，同名见坑。菩萨见诸虚妄遍执，如临毒壑。九者、枉习交加，发于诬谤。如是故有合山合石，碾硙耕磨。如谗贼人，逼枉良善。二习相排，故有押捺捶按，蹙漉衡度诸事。是故十方一切如来，色目怨谤，同名谗虎。菩萨见枉，如遭霹雳。十者、讼习交喧，发于藏覆。如是故有鉴见照烛。如于日中，不能藏影。二习相陈，故有恶友、业镜、火珠、披露宿业，对验诸事。是故十方一切如来，色目覆藏，同名阴贼。菩萨观覆，如戴高山，履于巨海。\n\n",
              "云何六报。阿难。一切众生六识造业。所招恶报，从六根出。云何恶报从六根出。一者见报招引恶果。此见业交，则临终时，先见猛火满十方界。亡者神识，飞坠乘烟，入无间狱。发明二相。一者明见，则能遍见种种恶物，生无量畏。二者暗见，寂然不见，生无量恐。如是见火。烧听，能为镬汤烊铜。烧息，能为黑烟紫焰。烧味，能为焦丸铁糜。烧触，能为热灰炉炭。烧心，能生星火迸洒，煽鼓空界。二者、闻报招引恶果。此闻业交，则临终时，先见波涛没溺天地。亡者神识，降注乘流，入无间狱。发明二相。一者开听。听种种闹，精神茅乱。二者闭听，寂无所闻，幽魄沉没。如是闻波。注闻，则能为责为诘。注见，则能为雷为吼，为恶毒气。注息，则能为雨为雾，洒诸毒虫周满身体。注味，则能为脓为血，种种杂秽。注触，则能为畜为鬼，为粪为尿。注意，则能为电为雹，摧碎心魄。三者嗅报招引恶果。此嗅业交，则临终时，先见毒气充塞远近。亡者神识，从地踊出，入无间狱。发明二相。一者通闻，被诸恶气熏极心扰。二者塞闻，气掩不通，闷绝于地。如是嗅气。冲息，则能为质为履冲见，则能为火为炬。冲听，则能为没为溺，为洋为沸。冲味，则能为馁为爽。冲触，则能为绽为烂，为大肉山，有百千眼，无量咂食。冲思，则能为灰为瘴，为飞砂沥击碎身体。四者味报招引恶果。此味业交，则临终时，先见铁网猛焰炽烈，周覆世界。亡者神识，下透挂网，倒悬其头，入无间狱。发明二相。一者吸气，结成寒冰，冻裂身肉。二者吐气，飞为猛火，焦烂骨髓。如是尝味。历尝，则能为承为忍。历见，则能为然金石。历听，则能为利兵刃。历息，则能为大铁笼，弥覆国土。历触，则能为弓为箭为弩为射。历思，则能为飞热铁从空雨下。五者触报招引恶果。此触业交，则临终时，先见大山四面来合，无复出路。亡者神识，见大铁城，火蛇火狗，虎狼师子，牛头狱卒，马头罗刹，手执枪茅，驱入城门，向无间狱。发明二相。一者合触，合山逼体，骨肉血溃。二者离触，刀剑触身，心肝屠裂。如是合触。历触，则能为道为观，为厅为案。历见，则能为烧为爇。历听，则能为撞为击，为剚为射。历息，则能为括为袋，为考为缚。历尝则能为耕为钳，为斩为截。历思则能为坠为飞，为煎为炙。六者思报招引恶果。此思业交，则临终时，先见恶风吹坏国土。亡者神识，被吹上空，旋落乘风，堕无间狱。发明二相。一者不觉，迷极则荒，奔走不息。二者不迷，觉知则苦，无量煎烧，痛深难忍。如是邪思。结思，则能为方为所。结见，则能为鉴为证。结听，则能为大合石，为冰为霜，为土为雾。结息，则能为大火车，火船火槛。结尝，则能为大叫唤，为悔为泣。结触，则能为大为小，为一日中万生万死，为偃为仰。\n\n",
              "阿难。是名地狱十因六果。皆是众生迷妄所造。若诸众生，恶业圆造。入阿鼻狱，受无量苦，经无量劫。六根各造。及彼所作兼境兼根，是人则入八无间狱。身口意三，作杀盗淫。是人则入十八地狱。三业不兼，中间或为一杀一盗，是人则入三十六地狱。见见一根，单犯一业，是人则入一百八地狱。由是众生别作别造。于世界中入同分地。妄想发生，非本来有。\n\n",
              "复次阿难。是诸众生，非破律仪，犯菩萨戒，毁佛涅槃，诸余杂业，历劫烧然，后还罪毕，受诸鬼形。若于本因贪物为罪。是人罪毕，遇物成形，名为怪鬼。贪色为罪。是人罪毕，遇风成形，名为魃鬼。贪惑为罪。是人罪毕，遇畜成形，名为魅鬼。贪恨为罪。是人罪毕，遇虫成形，名蛊毒鬼。贪忆为罪。是人罪毕，遇衰成形，名为疠鬼。贪傲为罪。是人罪毕，遇气成形，名为饿鬼。贪罔为罪。是人罪毕，遇幽为形，名为魇鬼。贪明为罪。是人罪毕，遇精为形，名魍魉鬼。贪成为罪。是人罪毕，遇明为形，名役使鬼。贪党为罪。是人罪毕，遇人为形，名传送鬼。阿难。是人皆以纯情坠落，业火烧干，上出为鬼。此等皆是自妄想业之所招引。若悟菩提，则妙圆明本无所有。\n\n",
              "复次阿难。鬼业既尽，则情与想二俱成空。方于世间与元负人，怨对相值。身为畜生，酬其宿债。物怪之鬼，物销报尽，生于世间，多为枭类。风魃之鬼，风销报尽，生于世间，多为咎征。一切异类畜魅之鬼，畜死报尽，生于世间，多为狐类。虫蛊之鬼，蛊灭报尽，生于世间，多为毒类。衰疠之鬼，衰穷报尽，生于世间，多为蛔类。受气之鬼，气销报尽，生于世间，多为食类。绵幽之鬼，幽销报尽，生于世间，多为服类。和精之鬼，和销报尽，生于世间，多为应类。明灵之鬼，明灭报尽，生于世间，多为休征。一切诸类依人之鬼，人亡报尽，生于世间，多为循类。阿难。是等皆以业火干枯，酬其宿债，傍为畜生。此等亦皆自虚妄业之所招引。若悟菩提，则此妄缘本无所有。如汝所言宝莲香等，及琉璃王，善星比丘。如是恶业，本自发明。非从天降。亦非地出。亦非人与。自妄所招，还自来受。菩提心中，皆为浮虚妄想凝结。\n\n",
              "复次阿难。从是畜生酬偿先债。若彼酬者分越所酬。此等众生，还复为人，反征其剩。如彼有力兼有福德。则于人中不舍人身，酬还彼力。若无福者，还为畜生，偿彼余直。阿难当知。若用钱物，或役其力，偿足自停。如于中间，杀彼身命，或食其肉。如是乃至经微尘劫，相食相诛。犹如转轮，互为高下，无有休息。除奢摩他及佛出世，不可停寝。汝今应知。彼枭伦者，酬足复形，生人道中，参合顽类。彼咎征者，酬足复形，生人道中，参合异类。彼狐伦者，酬足复形，生人道中，参于庸类。彼毒伦者，酬足复形，生人道中，参合很类。彼蛔伦者，酬足复形，生人道中，参合微类。彼食伦者，酬足复形，生人道中，参合柔类。彼服伦者，酬足复形，生人道中，参合劳类。彼应伦者，酬足复形，生人道中，参于文类。彼休征者，酬足复形，生人道中，参合明类。彼诸循伦，酬足复形，生人道中，参于达类。阿难。是等皆以宿债毕酬，复形人道。皆无始来业计颠倒，相生相杀。不遇如来，不闻正法，于尘劳中法尔轮转。此辈名为可怜愍者。\n\n",
              "阿难。复有从人，不依正觉修三摩地。别修妄念，存想固形。游于山林人不及处。有十种仙。阿难。彼诸众生，坚固服饵而不休息，食道圆成，名地行仙。坚固草木而不休息。药道圆成，名飞行仙。坚固金石而不休息。化道圆成，名游行仙。坚固动止而不休息。气精圆成，名空行仙。坚固津液而不休息。润德圆成，名天行仙。坚固精色而不休息。吸粹圆成，名通行仙。坚固咒禁而不休息。术法圆成，名道行仙。坚固思念而不休息。思忆圆成，名照行仙。坚固交遘而不休息。感应圆成，名精行仙。坚固变化而不休息。觉悟圆成，名绝行仙。阿难。是等皆于人中炼心，不修正觉。别得生理，寿千万岁。休止深山或大海岛，绝于人境。斯亦轮回妄想流转。不修三昧。报尽还来，散入诸趣。阿难。诸世间人，不求常住。未能舍诸妻妾恩爱。于邪淫中，心不流逸。澄莹生明。命终之后，邻于日月。如是一类，名四天王天。于己妻房，淫爱微薄。于净居时，不得全味。命终之后，超日月明，居人间顶。如是一类，名忉利天。逢欲暂交，去无思忆。于人间世，动少静多。命终之后，于虚空中朗然安住。日月光明，上照不及。是诸人等自有光明。如是一类，名须焰摩天。一切时静。有应触来，未能违戾。命终之后，上升精微，不接下界诸人天境。乃至劫坏，三灾不及。如是一类，名兜率陀天。我无欲心，应汝行事。于横陈时，味如嚼蜡。命终之后，生越化地。如是一类，名乐变化天。无世间心，同世行事。于行事交，了然超越。命终之后，遍能出超化无化境。如是一类，名他化自在天。阿难。如是六天，形虽出动，心迹尚交。自此已还，名为欲界。"
            ]
          },
          {
            "id": 9,
            "level": 3,
            "title": "大佛顶首楞严经卷九",
            "brief": "",
            "media": "lengyan9.mp3",
            "page": [
              "阿难。世间一切所修心人，不假禅那，无有智慧。但能执身不行淫欲。若行若坐，想念俱无。爱染不生，无留欲界。是人应念身为梵侣。如是一类，名梵众天。欲习既除，离欲心现。于诸律仪，爱乐随顺。是人应时能行梵德。如是一类，名梵辅天。身心妙圆，威仪不缺。清净禁戒，加以明悟。是人应时能统梵众，为大梵王。如是一类，名大梵天。阿难。此三胜流，一切苦恼所不能逼。虽非正修真三摩地。清净心中，诸漏不动。名为初禅。\n\n",
              "阿难。其次梵天，统摄梵人，圆满梵行。澄心不动，寂湛生光。如是一类，名少光天。光光相然，照耀无尽，映十方界，遍成琉璃，如是一类，名无量光天。吸持圆光，成就教体。发化清净，应用无尽。如是一类，名光音天。阿难。此三胜流，一切忧悬所不能逼。虽非正修真三摩地。清净心中，粗漏已伏。名为二禅。\n\n",
              "阿难。如是天人，圆光成音，披音露妙，发成精行，通寂灭乐。如是一类，名少净天。\n\n",
              "净空现前，引发无际，身心轻安，成寂灭乐。如是一类，名无量净天。世界身心，一切圆净，净德成就，胜托现前，归寂灭乐。如是一类，名遍净天。阿难。此三胜流，具大随顺，身心安隐，得无量乐。虽非正得真三摩地。安隐心中，欢喜毕具。名为三禅。\n\n",
              "阿难。复次天人，不逼身心，苦因已尽。乐非常住，久必坏生。苦乐二心，俱时顿舍。粗重相灭，净福性生。如是一类，名福生天。舍心圆融，胜解清净。福无遮中，得妙随顺，穷未来际。如是一类，名福爱天。阿难。从是天中，有二歧路。若于先心，无量净光，福德圆明，修证而住。如是一类，名广果天。若于先心，双厌苦乐，精研舍心，相续不断。圆穷舍道，身心俱灭。心虑灰凝，经五百劫。是人既以生灭为因。不能发明不生灭性。初半劫灭。后半劫生。如是一类，名无想天。阿难。此四胜流，一切世间诸苦乐境所不能动。虽非无为真不动地。有所得心，功用纯熟。名为四禅。\n\n",
              "阿难。此中复有五不还天。于下界中九品习气，俱时灭尽。苦乐双忘。下无卜居。故于舍心众同分中，安立居处。阿难。苦乐两灭，斗心不交。如是一类，名无烦天。机括独行，研交无地。如是一类，名无热天。十方世界，妙见圆澄，更无尘象一切沈垢。如是一类，名善见天。精见现前，陶铸无碍。如是一类，名善现天。究竟群几，穷色性性，入无边际。如是一类，名色究竟天。\n\n",
              "阿难。此不还天，彼诸四禅四位天王，独有钦闻，不能知见。如今世间旷野深山，圣道场地，皆阿罗汉所住持故，世间粗人所不能见。\n\n",
              "阿难。是十八天，独行无交，未尽形累。自此已还，名为色界。复次阿难。从是有顶色边际中，其间复有二种歧路。若于舍心发明智慧，慧光圆通，便出尘界，成阿罗汉，入菩萨乘。如是一类，名为回心大阿罗汉。若在舍心，舍厌成就。觉身为碍，销碍入空。如是一类，名为空处。诸碍既销，无碍无灭。其中唯留阿赖耶识。全于末那半分微细。如是一类，名为识处。空色既亡，识心都灭。十方寂然，回无攸往。如是一类，名无所有处。识性不动，以灭穷研，于无尽中发宣尽性。如存不存。若尽非尽。如是一类，名为非想非非想处。此等穷空，不尽空理。从不还天圣道穷者，如是一类，名不回心钝阿罗汉。若从无想诸外道天，穷空不归，迷漏无闻，便入轮转。\n\n",
              "阿难。是诸天上各各天人，则是凡夫业果酬答，答尽入轮。彼之天王，即是菩萨游三摩提，渐次增进，回向圣伦所修行路。阿难。是四空天，身心灭尽，定性现前，无业果色。从此逮终，名无色界。此皆不了妙觉明心。积妄发生，妄有三界。中间妄随七趣沉溺。补特伽罗各从其类。复次阿难。是三界中，复有四种阿修罗类。若于鬼道以护法力，乘通入空。此阿修罗从卵而生，鬼趣所摄。若于天中降德贬坠，其所卜居邻于日月。此阿修罗从胎而出，人趣所摄。有修罗王执持世界，力洞无畏，能与梵王及天帝释四天争权。此阿修罗因变化有，天趣所摄。阿难。别有一分下劣修罗。生大海心，沈水穴口，旦游虚空，暮归水宿，此阿修罗因湿气有，畜生趣摄。\n\n",
              "阿难。如是地狱、饿鬼、畜生、人及神仙、天洎修罗。精研七趣，皆是昏沈诸有为相。妄想受生。妄想随业。于妙圆明无作本心，皆如空华，元无所著。但一虚妄，更无根绪。\n\n",
              "阿难。此等众生，不识本心，受此轮回，经无量劫，不得真净，皆由随顺杀盗淫故。反此三种。又则出生无杀盗淫。有名鬼伦。无名天趣。有无相倾，起轮回性。若得妙发三摩提者，则妙常寂。有无二无，无二亦灭。尚无不杀不偷不淫。云何更随杀盗淫事。\n\n",
              "阿难。不断三业，各各有私。因各各私。众私同分，非无定处。自妄发生，生妄无因，无可寻究。汝勖修行，欲得菩提，要除三惑。不尽三惑，纵得神通，皆是世间有为功用。习气不灭，落于魔道。虽欲除妄，倍加虚伪。如来说为可哀怜者。汝妄自造。非菩提咎。作是说者，名为正说。若他说者，即魔王说。即时如来将罢法座。于师子床，揽七宝几，回紫金山，再来仉倚。普告大众及阿难言：汝等有学缘觉声闻，今日回心趣大菩提无上妙觉。吾今已说真修行法。汝犹未识修奢摩他毗婆舍那微细魔事。魔境现前，汝不能识。洗心非正，落于邪见。或汝阴魔。或复天魔。或着鬼神。或遭魑魅。心中不明，认贼为子。又复于中得少为足。如第四禅无闻比丘，妄言证圣。天报已毕，衰相现前。谤阿罗汉身遭后有，堕阿鼻狱。汝应谛听。吾今为汝子细分别。\n\n",
              "阿难起立，并其会中同有学者，欢喜顶礼，伏听慈诲。\n\n",
              "佛告阿难及诸大众。汝等当知。有漏世界十二类生，本觉妙明觉圆心体，与十方佛无二无别。由汝妄想迷理为咎，痴爱发生。生发遍迷，故有空性。化迷不息，有世界生。则此十方微尘国土，非无漏者，皆是迷顽妄想安立。当知虚空生汝心内，犹如片云点太清里。况诸世界在虚空耶。汝等一人发真归元，此十方空皆悉销殒。云何空中所有国土而不振裂。汝辈修禅饰三摩地。十方菩萨，及诸无漏大阿罗汉，心精通吻，当处湛然。一切魔王及与鬼神诸凡夫天，见其宫殿无故崩裂。大地振坼水陆飞腾，无不惊慑。凡夫昏暗，不觉迁讹。彼等咸得五种神通，唯除漏尽，恋此尘劳。如何令汝摧裂其处。是故鬼神，及诸天魔，魍魉妖精，于三昧时，佥来恼汝。然彼诸魔虽有大怒。彼尘劳内。汝妙觉中。如风吹光，如刀断水，了不相触。汝如沸汤，彼如坚冰，暖气渐邻，不日销殒。徒恃神力，但为其客。成就破乱，由汝心中五阴主人。主人若迷，客得其便。当处禅那，觉悟无惑，则彼魔事无奈汝何。阴销入明，则彼群邪咸受幽气。明能破暗，近自销殒。如何取留，扰乱禅定。若不明悟，被阴所迷。则汝阿难必为魔子，成就魔人。如摩登伽，殊为眇劣。彼唯咒汝，破佛律仪。八万行中，祗毁一戒。心清净故，尚未沦溺。此乃隳汝宝觉全身。如宰臣家，忽逢籍没。宛转零落，无可哀救。\n\n",
              "阿难当知。汝坐道场，销落诸念。其念若尽，则诸离念一切精明。动静不移。忆忘如一。当住此处入三摩提。如明目人，处大幽暗，精性妙净，心未发光。此则名为色阴区宇。若目明朗，十方洞开，无复幽黯，名色阴尽。是人则能超越劫浊。观其所由，坚固妄想以为其本。阿难。当在此中精研妙明，四大不织，少选之间，身能出碍。此名精明流溢前境。斯但功用暂得如是，非为圣证。不作圣心，名善境界。若作圣解，即受群邪。阿难。复以此心精研妙明，其身内彻。是人忽然于其身内，拾出蛲蛔。身相宛然，亦无伤毁。此名精明流溢形体。斯但精行暂得如是，非为圣证。不作圣心，名善境界。若作圣解，即受群邪。又以此心内外精研。其时魂魄意志精神，除执受身，余皆涉入，互为宾主。忽于空中闻说法声。或闻十方同敷密义。此名精魄递相离合，成就善种。暂得如是，非为圣证。不作圣心，名善境界。若作圣解，即受群邪。又以此心澄露皎彻，内光发明。十方遍作阎浮檀色。一切种类化为如来。于时忽见毗卢遮那，踞天光台，千佛围绕，百亿国土及与莲华，俱时出现。此名心魂灵悟所染，心光研明，照诸世界。暂得如是，非为圣证。不作圣心，名善境界。若作圣解，即受群邪。又以此心精研妙明，观察不停，抑按降伏，制止超越。于时忽然十方虚空，成七宝色，或百宝色。同时遍满，不相留碍。青黄赤白，各各纯现。此名抑按功力逾分。暂得如是，非为圣证。不作圣心，名善境界。若作圣解，即受群邪。又以此心研究澄彻，精光不乱。忽于夜半，在暗室内，见种种物，不殊白昼。而暗室物，亦不除灭。此名心细，密澄其见，所视洞幽。暂得如是，非为圣证。不作圣心，名善境界。若作圣解，即受群邪。又以此心圆入虚融，四体忽然同于草木，火烧刀斫，曾无所觉。又则火光不能烧爇。纵割其肉，犹如削木。此名尘并，排四大性，一向入纯。暂得如是，非为圣证。不作圣心，名善境界。若作圣解，即受群邪。又以此心成就清净，净心功极，忽见大地十方山河皆成佛国，具足七宝，光明遍满。又见恒沙诸佛如来遍满空界，楼殿华丽。下见地狱，上观天宫，得无障碍。此名欣厌凝想日深，想久化成。非为圣证。不作圣心，名善境界。若作圣解，即受群邪。又以此心研究深远。忽于中夜，遥见远方市井街巷，亲族眷属，或闻其语。此名迫心逼极飞出，故多隔见。非为圣证。不作圣心，名善境界。若作圣解，即受群邪。又以此心研究精极。见善知识，形体变移。少选无端种种迁改。此名邪心含受魑魅。或遭天魔入其心腹。无端说法，通达妙义。非为圣证。不作圣心，魔事销歇。若作圣解，即受群邪。\n\n",
              "阿难。如是十种禅那现境，皆是色阴用心交互，故现斯事。众生顽迷，不自忖量。逢此因缘，迷不自识，谓言登圣。大妄语成，堕无间狱。汝等当依如来灭后，于末法中宣示斯义。无令天魔得其方便。保持覆护，成无上道。\n\n",
              "阿难。彼善男子，修三摩提奢摩他中色阴尽者，见诸佛心，如明镜中显现其像。若有所得而未能用。犹如魇人，手足宛然，见闻不惑，心触客邪而不能动。此则名为受阴区宇。若魇咎歇，其心离身，返观其面，去住自由，无复留碍，名受阴尽。是人则能超越见浊。观其所由，虚明妄想以为其本。\n\n",
              "阿难。彼善男子，当在此中得大光耀。其心发明，内抑过分。忽于其处发无穷悲。如是乃至观见蚊虫，犹如赤子，心生怜愍，不觉流泪。此名功用抑摧过越。悟则无咎，非为圣证。觉了不迷，久自销歇。若作圣解，则有悲魔入其心腑。见人则悲，啼泣无限。失于正受，当从沦坠。\n\n",
              "阿难。又彼定中诸善男子，见色阴销，受阴明白。胜相现前，感激过分。忽于其中生无限勇。其心猛利，志齐诸佛。谓三僧祇，一念能越。此名功用陵率过越。悟则无咎，非为圣证。觉了不迷，久自销歇。若作圣解，则有狂魔入其心腑。见人则夸，我慢无比。其心乃至上不见佛，下不见人。失于正受，当从沦坠。\n\n",
              "又彼定中诸善男子，见色阴销，受阴明白。前无新证，归失故居。智力衰微，入中隳地，回无所见。心中忽然生大枯渴。于一切时沈忆不散。将此以为勤精进相。此名修心无慧自失。悟则无咎，非为圣证。若作圣解，则有忆魔入其心腑。旦夕撮心，悬在一处。失于正受，当从沦坠。\n\n",
              "又彼定中诸善男子，见色阴销，受阴明白。慧力过定，失于猛利。以诸胜性怀于心中，自心已疑是卢舍那，得少为足。此名用心亡失恒审，溺于知见。悟则无咎，非为圣证。若作圣解，则有下劣易知足魔，入其心腑。见人自言我得无上第一义谛。失于正受，当从沦坠。\n\n",
              "又彼定中诸善男子，见色阴销，受阴明白。新证未获，故心已亡。历览二际，自生艰险。于心忽然生无尽忧。如坐铁床，如饮毒药，心不欲活。常求于人令害其命，早取解脱。此名修行失于方便。悟则无咎，非为圣证。若作圣解，则有一分常忧愁魔，入其心腑。手执刀剑，自割其肉，欣其舍寿。或常忧愁，走入山林，不耐见人。失于正受，当从沦坠。\n\n",
              "又彼定中诸善男子，见色阴销，受阴明白。处清净中，心安隐后，忽然自有无限喜生。心中欢悦，不能自止。此名轻安无慧自禁。悟则无咎，非为圣证。若作圣解，则有一分好喜乐魔，入其心腑。见人则笑。于衢路傍自歌自舞。自谓已得无碍解脱。失于正受，当从沦坠。\n\n",
              "又彼定中诸善男子，见色阴销，受阴明白。自谓已足，忽有无端大我慢起。如是乃至慢与过慢，及慢过慢，或增上慢，或卑劣慢，一时俱发。心中尚轻十方如来。何况下位声闻缘觉。此名见胜无慧自救。悟则无咎，非为圣证。若作圣解，则有一分大我慢魔，入其心腑。不礼塔庙，摧毁经像。谓檀越言，此是金铜，或是土木。经是树叶，或是(叠毛)华。肉身真常，不自恭敬，却崇土木，实为颠倒。其深信者，从其毁碎，埋弃地中。疑误众生入无间狱。失于正受，当从沦坠。\n\n",
              "又彼定中诸善男子，见色阴销，受阴明白。于精明中，圆悟精理，得大随顺。其心忽生无量轻安。已言成圣得大自在。此名因慧获诸轻清。悟则无咎，非为圣证。若作圣解，则有一分好轻清魔，入其心腑。自谓满足，更不求进。此等多作无闻比丘。疑误众生，堕阿鼻狱。失于正受，当从沦坠。\n\n",
              "又彼定中诸善男子，见色阴销，受阴明白。于明悟中得虚明性。其中忽然归向永灭。拨无因果，一向入空。空心现前，乃至心生长断灭解。悟则无咎，非为圣证。若作圣解，则有空魔入其心腑。乃谛持戒，名为小乘。菩萨悟空，有何持犯。其人常于信心檀越，饮酒啖肉，广行淫秽。因魔力故，摄其前人不生疑谛。鬼心久入，或食屎尿与酒肉等。一种俱空，破佛律仪，误入人罪。失于正受，当从沦坠。\n\n",
              "又彼定中诸善男子，见色阴销，受阴明白。味其虚明深入心骨。其心忽有无限爱生。爱极发狂，便为贪欲。此名定境安顺入心，无慧自持，误入诸欲。悟则无咎，非为圣证。若作圣解，则有欲魔入其心腑。一向说欲为菩提道。化诸白衣平等行欲。其行淫者，名持法子。神鬼力故，于末世中摄其凡愚，其数至百。如是乃至一百二百，或五六百多满千万。魔心生厌，离其身体。威德既无，陷于王难。疑误众生，入无间狱。失于正受，当从沦坠。\n\n",
              "阿难。如是十种禅那现境，皆是受阴用心交互，故现斯事。众生顽迷，不自忖量。逢此因缘，迷不自识，谓言登圣。大妄语成，堕无间狱。汝等亦当将如来语，于我灭后传示末法。遍令众生开悟斯义。无令天魔得其方便。保持覆护，成无上道。\n\n",
              "阿难。彼善男子修三摩提受阴尽者，虽未漏尽，心离其形，如鸟出笼，已能成就，从是凡身上历菩萨六十圣位。得意生身，随往无碍。譬如有人，熟寐寱言。是人虽则无别所知。其言已成音韵伦次。令不寐者，咸悟其语。此则名为想阴区宇。若动念尽，浮想销除。于觉明心，如去尘垢。一伦生死，首尾圆照，名想阴尽。是人则能超烦恼浊。观其所由，融通妄想以为其本。\n\n",
              "阿难。彼善男子受阴虚妙，不遭邪虑，圆定发明。三摩地中，心爱圆明，锐其精思贪求善巧。尔时天魔候得其便，飞精附人，口说经法。其人不觉是其魔着，自言谓得无上涅槃。来彼求巧善男子处，敷座说法。其形斯须，或作比丘，令彼人见。或为帝释。或为妇女。或比丘尼。或寝暗室身有光明。是人愚迷，惑为菩萨。信其教化，摇荡其心。破佛律仪，潜行贪欲。口中好言灾祥变异。或言如来某处出世。或言劫火。或说刀兵。恐怖于人。令其家资，无故耗散。此名怪鬼年老成魔，恼乱是人。厌足心生，去彼人体。弟子与师，俱陷王难。汝当先觉，不入轮回。迷惑不知，堕无间狱。\n\n",
              "阿难。又善男子，受阴虚妙，不遭邪虑，圆定发明。三摩地中心爱，游荡，飞其精思，贪求经历。尔时天魔候得其便，飞精附人，口说经法。其人亦不觉知魔着，亦言自得无上涅槃。来彼求游善男子处，敷座说法。自形无变。其听法者，忽自见身坐宝莲华，全体化成紫金光聚。一众听人，各各如是，得未曾有。是人愚迷，惑为菩萨。淫逸其心，破佛律仪，潜行贪欲。口中好言诸佛应世。某处某人，当是某佛化身来此。某人即是某菩萨等，来化人间。其人见故，心生倾渴，邪见密兴，种智销灭。此名魅鬼年老成魔，恼乱是人。厌足心生，去彼人体。弟子与师。俱陷王难。汝当先觉，不入轮回。迷惑不知，堕无间狱。\n\n",
              "又善男子，受阴虚妙，不遭邪虑，圆定发明。三摩地中，心爱绵合，澄其精思，贪求契合。尔时天魔候得其便，飞精附人，口说经法。其人实不觉知魔着，亦言自得无上涅槃。来彼求合善男子处，敷座说法。其形及彼听法之人，外无迁变。令其听者，未闻法前，心自开悟。念念移易。或得宿命。或有他心。或见地狱。或知人间好恶诸事。或口说偈。或自诵经。各各欢娱，得未曾有。是人愚迷，惑为菩萨。绵爱其心，破佛律仪，潜行贪欲。口中好言佛有大小。某佛先佛。某佛后佛。其中亦有真佛假佛。男佛女佛。菩萨亦然。其人见故，洗涤本心，易入邪悟。此名魅鬼年老成魔，恼乱是人。厌足心生，去彼人体。弟子与师，俱陷王难。汝当先觉，不入轮回。迷惑不知，堕无间狱。\n\n",
              "又善男子，受阴虚妙，不遭邪虑，圆定发明。三摩地中，心爱根本，穷览物化性之终始，精爽其心，贪求辨析。尔时天魔候得其便，飞精附人，口说经法。其人先不觉知魔着，亦言自得无上涅槃。来彼求元善男子处，敷座说法。身有威神，摧伏求者。令其座下，虽未闻法，自然心伏。是诸人等，将佛涅槃菩提法身，即是现前我肉身上。父父子子，递代相生，即是法身常住不绝。都指现在即为佛国。无别净居及金色相。其人信受，亡失先心。身命归依，得未曾有。是等愚迷，惑为菩萨。推究其心，破佛律仪，潜行贪欲。口中好言眼耳鼻舌，皆为净土。男女二根，即是菩提涅槃真处。彼无知者，信是秽言。此名蛊毒魇胜恶鬼年老成魔，恼乱是人。厌足心生，去彼人体。弟子与师，俱陷王难。汝当先觉，不入轮回。迷惑不知，堕无间狱。\n\n",
              "又善男子，受阴虚妙，不遭邪虑，圆定发明。三摩地中，心爱悬应，周流精研，贪求冥感。尔时天魔候得其便，飞精附人，口说经法。其人元不觉知魔着，亦言自得无上涅槃。来彼求应善男子处，敷座说法。能令听众，暂见其身如百千岁。心生爱染，不能舍离。身为奴仆，四事供养，不觉疲劳。各各令其座下人心，知是先师本善知识，别生法爱，黏如胶漆，得未曾有。是人愚迷，惑为菩萨。亲近其心，破佛律仪，潜行贪欲。口中好言，我于前世于某生中，先度某人。当时是我妻妾兄弟，今来相度。与汝相随归某世界，供养某佛。或言别有大光明天，佛于中住，一切如来所休居地。彼无知者，信是虚诳，遗失本心。此名疠鬼年老成魔，恼乱是人。厌足心生，去彼人体。弟子与师，俱陷王难。汝当先觉，不入轮回。迷惑不知，堕无间狱。\n\n",
              "又善男子，受阴虚妙，不遭邪虑，圆定发明。三摩地中，心爱深入。克己辛勤，乐处阴寂，贪求静谧。尔时天魔候得其便，飞精附人，口说经法。其人本不觉知魔着，亦言自得无上涅槃。来彼求阴善男子处，敷座说法。令其听人，各知本业。或于其处语一人言，汝今未死，已作畜生。敕使一人于后蹋尾顿令其人起不能得。于是一众倾心敛伏。有人起心，已知其肇。佛律仪外，重加精苦。诽谛比丘，骂詈徒众。讦露人事，不避讥嫌。口中好言未然祸福。及至其时，毫发无失。此大力鬼年老成魔，恼乱是人。厌足心生，去彼人体。弟子与师，俱陷王难。汝当先觉，不入轮回。迷惑不知，堕无间狱。\n\n",
              "又善男子，受阴虚妙，不遭邪虑，圆定发明。三摩地中，心爱知见，勤苦研寻，贪求宿命。尔时天魔候得其便，飞精附人，口说经法。其人殊不觉知魔着，亦言自得无上涅槃。来彼求知善男子处，敷座说法。是人无端于说法处，得大宝珠，其魔或时化为畜生，口衔其珠，及杂珍宝简册符牍诸奇异物，先授彼人，后着其体。或诱听人藏于地下，有明月珠照耀其处。是诸听者，得未曾有。多食药草，不餐嘉馔。或时日餐一麻一麦，其形肥充，魔力持故。诽谛比丘，骂詈徒众，不避讥嫌。口中好言他方宝藏，十方圣贤潜匿之处。随其后者，往往见有奇异之人。此名山林土地城隍川岳鬼神，年老成魔。或有宣淫破佛戒律，与承事者潜行五欲。或有精进纯食草木。无定行事，恼乱是人。厌足心生，去彼人体。弟子与师，俱陷王难。汝当先觉，不入轮回。迷惑不知，堕无间狱。\n\n",
              "又善男子，受阴虚妙，不遭邪虑，圆定发明。三摩地中，心爱神通，种种变化，研究化元，贪取神力。尔时天魔候得其便，飞精附人，口说经法。其人诚不觉知魔着，亦言自得无上涅槃。来彼求通善男子处，敷座说法。是人或复手执火光，手撮其光，分于所听四众头上。是诸听人顶上火光，皆长数尺，亦无热性，曾不焚烧。或水上行，如履平地。或于空中安坐不动。或入瓶内。或处囊中。越牖透垣，曾无障碍。唯于刀兵不得自在。自言是佛。身着白衣，受比丘礼。诽谛禅律，骂詈徒众。讦露人事，不避讥嫌。口中常说神通自在。或复令人傍见佛土。鬼力惑人，非有真实。赞叹行淫，不毁粗行。将诸猥媟，以为传法。此名天地大力山精，海精风精河精土精，一切草木积劫精魅。或复龙魅。或寿终仙，再活为魅，或仙期终，计年应死，其形不化，他怪所附。年老成魔，恼乱是人。厌足心生，去彼人体。弟子与师，多陷王难。汝当先觉，不入轮回。迷惑不知，堕无间狱。\n\n",
              "又善男子，受阴虚妙，不遭邪虑，圆定发明。三摩地中，心爱入灭，研究化性，贪求深空。尔时天魔候得其便，飞精附人，口说经法。其人终不觉知魔着，亦言自得无上涅槃。来彼求空善男子处，敷座说法。于大众内，其形忽空，众无所见。还从虚空突然而出，存没自在。或现其身洞如琉璃。或垂手足作旃檀气。或大小便如厚石蜜。诽毁戒律，轻贱出家。口中常说无因无果。一死永灭，无复后身，及诸凡圣。虽得空寂，潜行贪欲。受其欲者，亦得空心，拨无因果。此名日月薄蚀精气，金玉芝草，麟凤龟鹤，经千万年不死为灵，出生国土。年老成魔，恼乱是人。厌足心生，去彼人体。弟子与师，多陷王难。汝当先觉，不入轮回。迷惑不知，堕无间狱。\n\n",
              "又善男子，受阴虚妙，不遭邪虑，圆定发明。三摩地中，心爱长寿，辛苦研几，贪求永岁，弃分段生，顿希变易细相常住。尔时天魔候得其便，飞精附人，口说经法。其人竟不觉知魔着，亦言自得无上涅槃。来彼求生善男子处，敷座说法。好言他方往还无滞。或经万里，瞬息再来。皆于彼方取得其物。或于一处，在一宅中，数步之间，令其从东诣至西壁是人急行，累年不到。因此心信，疑佛现前。口中常说，十方众生皆是吾子。我生诸佛。我出世界。我是元佛，出世自然，不因修得。此名住世自在天魔，使其眷属，如遮文茶，及四天王毗舍童子，未发心者，利其虚明，食彼精气。或不因师，其修行人亲自观见，称执金刚与汝长命。现美女身，盛行贪欲。未逾年岁，肝脑枯竭。口兼独言，听若妖魅。前人未详，多陷王难。未及遇刑，先已干死。恼乱彼人，以至殂殒。汝当先觉，不入轮回。迷惑不知，堕无间狱。\n\n",
              "阿难当知。是十种魔，于末世时，在我法中出家修道。或附人体。或自现形。皆言已成正遍知觉。赞叹淫欲，破佛律仪。先恶魔师，与魔弟子，淫淫相传。如是邪精魅其心腑。近则九生。多逾百世。令真修行，总为魔眷。命终之后，必为魔民。失正遍知，堕无间狱。汝今未须先取寂灭。纵得无学，留愿入彼末法之中，起大慈悲，救度正心深信众生，令不着魔，得正知见。我今度汝已出生死。汝遵佛语，名报佛恩。阿难。如是十种禅那现境，皆是想阴。用心交互，故现斯事。众生顽迷，不自忖量。逢此因缘，迷不自识，谓言登圣。大妄语成，堕无间狱。汝等必须将如来语，于我灭后，传示末法。遍令众生，开悟斯义。无令天魔得其方便。保持覆护，成无上道。"
            ]
          },
          {
            "id": 10,
            "level": 3,
            "title": "大佛顶首楞严经卷十",
            "brief": "",
            "media": "lengyan10.mp3",
            "page": [
              "阿难。彼善男子，修三摩提想阴尽者。是人平常梦想销灭，寤寐恒一。觉明虚静，犹如晴空。无复粗重前尘影事。观诸世间大地山河，如镜鉴明，来无所黏，过无踪迹。虚受照应，了罔陈习，唯一精真。生灭根元，从此披露。见诸十方十二众生，毕殚其类。虽未通其各命由绪。见同生基。犹如野马熠熠清扰。为浮根尘究竟枢穴。此则名为行阴区宇。若此清扰熠熠元性。性入元澄，一澄元习。如波澜灭，化为澄水，名行阴尽。是人则能超众生浊。观其所由，幽隐妄想以为其本。\n\n",
              "阿难当知。是得正知奢摩他中诸善男子，凝明正心，十类天魔不得其便。方得精研穷生类本。于本类中生元露者，观彼幽清圆扰动元。于圆元中起计度者，是人坠入二无因论。一者、是人见本无因。何以故？是人既得生机全破。乘于眼根八百功德，见八万劫所有众生，业流湾环，死此生彼。祇见众生轮回其处。八万劫外，冥无所观。便作是解，此等世间十方众生，八万劫来，无因自有。由此计度，亡正遍知，堕落外道，惑菩提性。二者、是人见末无因。何以故？是人于生既见其根。知人生人。悟鸟生鸟。乌从来黑。鹄从来白。人天本竖。畜生本横。白非洗成。黑非染造。从八万劫无复改移。今尽此形，亦复如是。而我本来不见菩提。云何更有成菩提事。当知今日一切物象，皆本无因。由此计度，亡正遍知，堕落外道，惑菩提性。是则名为第一外道，立无因论。\n\n",
              "阿难。是三摩中诸善男子，凝明正心，魔不得便，穷生类本，观彼幽清常扰动元。于圆常中起计度者，是人坠入四遍常论。一者、是人穷心境性，二处无因。修习能知二万劫中，十方众生，所有生灭，咸皆循环，不曾散失，计以为常。二者、是人穷四大元，四性常住。修习能知四万劫中，十方众生，所有生灭，咸皆体恒，不曾散失，计以为常。三者、是人穷尽六根末那执受，心意识中本元由处，性常恒故。修习能知八万劫中，一切众生，循环不失，本来常住。穷不失性，计以为常。四者、是人既尽想元，生理更无流止运转，生灭想心，今已永灭。理中自然成不生灭。因心所度，计以为常。由此计常，亡正遍知，堕落外道，惑菩提性。是则名为第二外道，立圆常论。\n\n",
              "又三摩中诸善男子，坚凝正心，魔不得便，穷生类本，观彼幽清常扰动元。于自他中起计度者，是人坠入四颠倒见，一分无常，一分常论。一者、是人观妙明心遍十方界，湛然以为究竟神我。从是则计我遍十方，凝明不动。一切众生，于我心中自生自死。则我心性名之为常。彼生灭者，真无常性。二者、是人不观其心，遍观十方恒沙国土。见劫坏处，名为究竟无常种性。劫不坏处，名究竟常。三者、是人别观我心，精细微密，犹如微尘。流转十方，性无移改。能令此身即生即灭。其不坏性，名我性常。一切死生从我流出名无常性。四者、是人知想阴尽，见行阴流。行阴常流，计为常性。色受想等，今已灭尽，名为无常。由此计度一分无常一分常故，堕落外道，惑菩提性。是则名为第三外道，一分常论。\n\n",
              "又三摩中诸善男子，坚凝正心，魔不得便，穷生类本，观彼幽清常扰动元。于分位中生计度者，是人坠入四有边论。一者、是人心计生元，流用不息。计过未者，名为有边。计相续心，名为无边。二者、是人观八万劫，则见众生。八万劫前，寂无闻见。无闻见处，名为无边。有众生处，名为有边。三者、是人计我遍知，得无边性。彼一切人现我知中。我曾不知彼之知性。名彼不得无边之心。但有边性。四者、是人穷行阴空。以其所见心路筹度一切众生一身之中，计其咸皆半生半灭。明其世界一切所有，一半有边，一半无边。由此计度有边无边，堕落外道，惑菩提性。是则名为第四外道，立有边论。\n\n",
              "又三摩中诸善男子，坚凝正心，魔不得便，穷生类本，观彼幽清常扰动元。于知见中生计度者，是人坠入四种颠倒，不死矫乱，遍计虚论。一者、是人观变化元。见迁流处，名之为变。见相续处，名之为恒。见所见处，名之为生。不见见处，名之为灭。相续之因，性不断处，名之为增。正相续中，中所离处，名之为减。各各生处，名之为有。互互亡处，名之为无。以理都观，用心别见。有求法人，来问其义。答言：我今亦生亦灭。亦有亦无。亦增亦减。于一切时皆乱其语。令彼前人遗失章句。二者、是人谛观其心，互互无处，因无得证。有人来问，唯答一字，但言其无。除无之余，无所言说。三者、是人谛观其心，各各有处，因有得证。有人来问，唯答一字，但言其是。除是之余，无所言说。四者、是人有无俱见，其境枝故，其心亦乱。有人来问，答言：亦有即是亦无，亦无之中，不是亦有，一切矫乱，无容穷诘。由此计度矫乱虚无，堕落外道，惑菩提性。是则名为第五外道。四颠倒性，不死矫乱，遍计虚论。\n\n",
              "又三摩中诸善男子，坚凝正心，魔不得便，穷生类本，观彼幽清常扰动元。于无尽流生计度者，是人坠入死后有相发心颠倒。或自固身，云色是我。或见我圆，含遍国土，云我有色。或彼前缘随我回复，云色属我。或复我依行中相续，云我在色。皆计度言死后有相。如是循环，有十六相。从此或计毕竟烦恼，毕竟菩提，两性并驱，各不相触。由此计度死后有故，堕落外道，惑菩提性。是则名为第六外道，立五阴中死后有相，心颠倒论。\n\n",
              "又三摩中诸善男子，坚凝正心，魔不得便，穷生类本，观彼幽清常扰动元。于先除灭色受想中，生计度者，是人坠入死后无相，发心颠倒。见其色灭，形无所因。观其想灭，心无所系。知其受灭，无复连缀。阴性销散，纵有生理，而无受想，与草木同。此质现前犹不可得。死后云何更有诸相。因之勘校死后相无。如是循环，有八无相。从此或计涅槃因果，一切皆空。徒有名字，究竟断灭。由此计度死后无故，堕落外道，惑菩提性。是则名为第七外道，立五阴中死后无相，心颠倒论。\n\n",
              "又三摩中诸善男子，坚凝正心，魔不得便，穷生类本，观彼幽清常扰动元。于行存中，兼受想灭，双计有无，自体相破，是人坠入死后俱非，起颠倒论。色受想中，见有非有。行迁流内，观无不无。如是循环，穷尽阴界，八俱非相。随得一缘，皆言死后有相无相。又计诸行性迁讹故，心发通悟。有无俱非，虚实失措。由此计度死后俱非，后际昏瞢无可道故，堕落外道，惑菩提性。是则名为第八外道，立五阴中死后俱非，心颠倒论。\n\n",
              "又三摩中诸善男子，坚凝正心，魔不得便，穷生类本，观彼幽清常扰动元。于后后无生计度者，是人坠入七断灭论。或计身灭。或欲尽灭。或苦尽灭。或极乐灭。或极舍灭。如是循环，穷尽七际，现前销灭，灭已无复。由此计度死后断灭，堕落外道，惑菩提性。是则名为第九外道，立五阴中死后断灭，心颠倒论。\n\n",
              "又三摩中诸善男子，坚凝正心，魔不得便，穷生类本，观彼幽清常扰动元。于后后有生计度者，是人坠入五涅槃论。或以欲界为正转依，观见圆明生爱慕故。或以初禅，性无忧故。或以二禅，心无苦故，或以三禅，极悦随故。或以四禅，苦乐二亡，不受轮回生灭性故。迷有漏天，作无为解。五处安隐为胜净依。如是循环，五处究竟。由此计度五现涅槃，堕落外道，惑菩提性。是则名为第十外道，立五阴中五现涅槃，心颠倒论。\n\n",
              "阿难。如是十种禅那狂解，皆是行阴用心交互，故现斯悟。众生顽迷，不自忖量。逢此现前，以迷为解，自言登圣。大妄语成，堕无间狱。汝等必须将如来语，于我灭后，传示末法。遍令众生觉了斯义。无令心魔自起深孽。保持覆护，销息邪见。教其身心，开觉真义。于无上道不遭枝歧。勿令心祈得少为足。作大觉王清净标指。\n\n",
              "阿难。彼善男子修三摩提行阴尽者。诸世间性，幽清扰动同分生机，绦然隳裂沈细纲纽。补特伽罗，酬业深脉，感应悬绝。于涅槃天将大明悟。如鸡后鸣，瞻顾东方，已有精色。六根虚静，无复驰逸。内外湛明，入无所入。深达十方十二种类，受命元由。观由执元，诸类不召。于十方界，已获其同。精色不沈发现幽秘。此则名为识阴区宇。若于群召，已获同中销磨六门，合开成就。见闻通邻，互用清净。十方世界及与身心，如吠琉璃，内外明彻，名识阴尽。是人则能超越命浊。观其所由，罔象虚无，颠倒妄想，以为其本。\n\n",
              "阿难当知。是善男子穷诸行空，于识还元，已灭生灭，而于寂灭精妙未圆。能令己身根隔合开，亦与十方诸类通觉，觉知通曶，能入圆元。若于所归，立真常因，生胜解者，是人则堕因所因执。娑毗迦罗所归冥谛，成其伴侣。迷佛菩提，亡失知见。是名第一立所得心，成所归果。违远圆通，背涅槃城，生外道种。阿难。又善男子穷诸行空，已灭生灭，而于寂灭精妙未圆。若于所归览为自体，尽虚空界十二类内所有众生，皆我身中一类流出，生胜解者，是人则堕能非能执。摩醯首罗，现无边身，成其伴侣。迷佛菩提，亡失知见。是名第二立能为心，成能事果。违远圆通，背涅槃城，生大慢天我遍圆种。\n\n",
              "又善男子穷诸行空，已灭生灭，而于寂灭精妙未圆。若于所归有所归依，自疑身心从彼流出。十方虚空，咸其生起。即于都起所宣流地，作真常身无生灭解。在生灭中，早计常住。既惑不生，亦迷生灭。安住沉迷生胜解者，是人则堕常非常执。计自在天，成其伴侣。迷佛菩提，亡失知见。是名第三立因依心，成妄计果。违远圆通，背涅槃城，生倒圆种。\n\n",
              "又善男子穷诸行空，已灭生灭，而于寂灭精妙未圆。若于所知，知遍圆故，因知立解。十方草木皆称有情，与人无异。草木为人，人死还成十方草树。无择遍知，生胜解者，是人则堕知无知执。婆吒霰尼，执一切觉，成其伴侣。迷佛菩提，亡失知见。是名第四计圆知心，成虚谬果。违远圆通，背涅槃城，生倒知种。\n\n",
              "又善男子穷诸行空，已灭生灭，而于寂灭精妙未圆。若于圆融根互用中，已得随顺。便于圆化一切发生，求火光明，乐水清净，爱风周流，观尘成就，各各崇事。以此群尘，发作本因，立常住解。是人则堕生无生执。诸迦叶波并婆罗门，勤心役身，事火崇水，求出生死，成其伴侣。迷佛菩提，亡失知见。是名第五计着崇事，迷心从物，立妄求因，求妄冀果。违远圆通，背涅槃城，生颠化种。\n\n",
              "又善男子穷诸行空，已灭生灭，而于寂灭精妙未圆。若于圆明，计明中虚，非灭群化，以永灭依，为所归依生胜解者，是人则堕归无归执。无想天中诸舜若多，成其伴侣。迷佛菩提，亡失知见。是名第六圆虚无心，成空亡果。违远圆通，背涅槃城，生断灭种。\n\n",
              "又善男子穷诸行空，已灭生灭，而于寂灭精妙未圆。若于圆常，固身常住。同于精圆，长不倾逝，生胜解者，是人则堕贪非贪执。诸阿斯陀求长命者，成其伴侣。迷佛菩提，亡失知见。是名第七执着命元，立固妄因，趣长劳果。违远圆通，背涅槃城，生妄延种。\n\n",
              "又善男子穷诸行空，已灭生灭，而于寂灭精妙未圆。观命互通，却留尘劳，恐其销尽。便于此际坐莲华宫，广化七珍，多增宝媛。恣纵其心生胜解者，是人则堕真无真执。吒枳迦罗成其伴侣。迷佛菩提，亡失知见。是名第八发邪思因，立炽尘果。违远圆通，背涅槃城，生天魔种。\n\n",
              "又善男子穷诸行空，已灭生灭，而于寂灭精妙未圆。于命明中分别精粗，疏决真伪，因果相酬，唯求感应，背清净道。所谓见苦断集，证灭修道。居灭已休，更不前进，生胜解者，是人则堕定性声闻。诸无闻僧，增上慢者，成其伴侣。迷佛菩提，亡失知见。是名第九圆精应心，成趣寂果。违远圆通，背涅槃城，生缠空种。\n\n",
              "又善男子穷诸行空，已灭生灭，而于寂灭精妙未圆。若于圆融清净觉明，发研深妙，即立涅槃而不前进，生胜解者，是人则堕定性辟支。诸缘独伦不回心者，成其伴侣。迷佛菩提，亡失知见。是名第十圆觉曶心，成湛明果。违远圆通，背涅槃城，生觉圆明不化圆种。\n\n",
              "阿难。如是十种禅那，中涂成狂，因依迷惑，于未足中生满足证皆是识阴用心交互，故生斯位。众生顽迷，不自忖量。逢此现前，各以所爱先习迷心，而自休息。将为毕竟所归宁地。自言满足无上菩提。大妄语成，外道邪魔所感业终，堕无间狱。声闻缘觉，不成增进。汝等存心秉如来道。将此法门，于我灭后，传示末世。普令众生，觉了斯义。无令见魔自作沈孽保绥哀救，销息邪缘。令其身心入佛知见。从始成就，不遭歧路。如是法门，先过去世恒沙劫中，微尘如来，乘此心开，得无上道。识阴若尽，则汝现前诸根互用。从互用中，能入菩萨金刚干慧。圆明精心，于中发化。如净琉璃，内含宝月。如是乃超十信、十住、十行、十回向、四加行心，菩萨所行金刚十地，等觉圆明，入于如来妙庄严海。圆满菩提，归无所得。此是过去先佛世尊，奢摩他中，毗婆舍那，觉明分析微细魔事。魔境现前，汝能谙识，心垢洗除，不落邪见。阴魔销灭。天魔摧碎。大力鬼神，褫魄逃逝。魑魅魍魉，无复出生。直至菩提，无诸少乏。下劣增进，于大涅槃心不迷闷。若诸末世愚钝众生，未识禅那，不知说法，乐修三昧，汝恐同邪，一心劝令持我佛顶陀罗尼咒。若未能诵，写于禅堂，或带身上，一切诸魔，所不能动。汝当恭钦十方如来，究竟修进最后垂范。\n\n",
              "阿难即从座起。闻佛示诲，顶礼钦奉，忆持无失。于大众中重复白佛。如佛所言五阴相中，五种虚妄为本想心。我等平常，未蒙如来微细开示。又此五阴，为并销除，为次第尽。如是五重，诣何为界。惟愿如来发宣大慈。为此大众清净心目。以为末世一切众生，作将来眼。\n\n",
              "佛告阿难。精真妙明本觉圆净，非留死生及诸尘垢。乃至虚空，皆因妄想之所生起。斯元本觉妙明真精，妄以发生诸器世间。如演若多，迷头认影。妄元无因。于妄想中立因缘性。迷因缘者，称为自然。彼虚空性，犹实幻生。因缘自然，皆是众生妄心计度。\n\n",
              "阿难。知妄所起，说妄因缘。若妄元无，说妄因缘元无所有。何况不知，推自然者。是故如来与汝发明，五阴本因，同是妄想。汝体先因父母想生。汝心非想，则不能来想中传命。如我先言心想醋味，口中涎生。心想登高，足心酸起。悬崖不有。醋物未来。汝体必非虚妄通伦。口水如何因谈醋出。是故当知，汝现色身，名为坚固第一妄想。即此所说临高想心，能令汝形真受酸涩。由因受生，能动色体。汝今现前顺益违损，二现驱驰，名为虚明第二妄想。由汝念虑，使汝色身。身非念伦，汝身何因随念所使。种种取像。心生形取，与念相应。寤即想心。寐为诸梦。则汝想念摇动妄情，名为融通第三妄想。化理不住，运运密移。甲长发生，气销容皱。日夜相代，曾无觉悟。\n\n",
              "阿难。此若非汝，云何体迁。如必是真，汝何无觉。则汝诸行念念不停，名为幽隐第四妄想。又汝精明湛不摇处，名恒常者。于身不出见闻觉知。若实精真，不容习妄。何因汝等，曾于昔年睹一奇物。经历年岁，忆妄俱无，于后忽然覆睹前异，记忆宛然，曾不遗失。则此精了湛不摇中，念念受熏，有何筹算。\n\n",
              "阿难当知。此湛非真。如急流水，望如恬静，流急不见，非是无流。若非想元，宁受妄习。非汝六根互用开合，此之妄想无时得灭。故汝现在见闻觉知中串习几，则湛了内罔象虚无，第五颠倒微细精想。\n\n",
              "阿难。是五受阴，五妄想成。汝今欲知因界浅深。唯色与空，是色边际。唯触及离，是受边际。唯记与妄，是想边际。唯灭与生，是行边际。湛入合湛，归识边际。此五阴元，重叠生起。生因识有，灭从色除。理则顿悟，乘悟并销。事非顿除，因次第尽。我已示汝劫波巾结，何所不明，再此诣问。汝应将此妄想根元，心得开通，传示将来末法之中诸修行者。令识虚妄。深厌自生，知有涅槃，不恋三界。\n\n",
              "阿难。若复有人，遍满十方所有虚空，盈满七宝。持以奉上微尘诸佛，承事供养，心无虚度。于意云何。是人以此施佛因缘，得福多不。\n\n",
              "阿难答言：虚空无尽，珍宝无边。昔有众生施佛七钱，舍身犹获转轮王位。况复现前虚空既穷，佛土充遍，皆施珍宝。穷劫思议，尚不能及。是福云何更有边际。\n\n",
              "佛告阿难。诸佛如来，语无虚妄。若复有人，身具四重十波罗夷，瞬息即经此方他方阿鼻地狱，乃至穷尽十方无间，靡不经历。能以一念将此法门，于末劫中开示未学。是人罪障，应念销灭。变其所受地狱苦因，成安乐国。得福超越前之施人，百倍千倍千万亿倍，如是乃至算数譬喻所不能及。\n\n",
              "阿难。若有众生，能诵此经，能持此咒，如我广说，穷劫不尽。依我教言，如教行道，直成菩提，无复魔业。佛说此经已。比丘、比丘尼、优婆塞、优婆夷。一切世间天人阿修罗，及诸他方菩萨二乘，圣仙童子，并初发心大力鬼神，皆大欢喜，作礼而去。"
            ]
          }
        ],
        "page": ""
      },
      {
        "id": 2,
        "level": 2,
        "title": "简介",
        "brief": "",
        "media": "yanleng.mp3",
        "list": [],
        "page": ["《楞严经》，佛教经典。又称《首楞严经》、《大佛顶经》、《大佛顶首楞严经》、《中印度那烂陀大道场经》。全称《大佛顶如来密因修证了义诸菩萨万行首楞严经》。唐般剌蜜帝译。10卷。此经的译者般剌蜜帝大师，中印度人，居广州制止道场，于唐神龙元年（705）从灌顶部中诵出，乌苌国沙门弥伽释迦译语，房融笔受，怀迪证义。中国历代皆视此经为佛教主要经典之一。在日本，此经亦流传不断。"]
      },
      {
        "id": 3,
        "level": 2,
        "title": "历史源流",
        "brief": "",
        "media": "yanleng.mp3",
        "list": [],
        "page": ["《楞严经》在唐代中叶成书译出，并开始流通，最早的记录见于唐智昇所著《开元释教录》[4]与《续古今译经图纪》[5]，随后的元照著《贞元新定释教目录》中也记载此书[6]。由北宋初，中国第一本雕版印刷的大藏经《开宝藏》开始，一直到清朝的《乾隆大藏经》都收入正藏中。\n\n", "唐代译出时间与译者 \n", "《楞严经》并不是由官方正式译出的经典，缺少官方记录。此书的译出时间与过程，有两种说法，分别出自智昇《开元释教录》与《续古今译经图纪》，两者的说法略有出入。在《开元释教录》中说，此书是由怀迪与不知名的梵僧，于广州译出，梵僧在传经之后就不知所终[4]。在《续古今译经图纪》中，则具体写出梵僧名字，是中印度般剌密帝。他在705年（唐神龙元年）五月于广州光孝寺诵出此书，经乌苌国沙门弥迦释迦译语，怀迪证义，并由房融笔受。般剌密帝在诵出此经之后就随船回印度了。\n", "智昇并未解释，为什么会有两种不同的记录，但在《续古今译经图纪》卷末，他曾说，此书根据旧有记录所写，未经过删补，建议采取《开元释教录》的说法。之后的记录，如《贞元新定释教目录》等，基本上由《续古今译经图记》的说法传述而来，认为是此经是般剌密帝与房融于705年（唐神龙元年）于广州所译，但是很少提及怀迪及其他人。\n", "两段记载的差异点甚多。《续古今译经图纪》具体写出译出时间705年（唐神龙元年）。但《开元释教录》记载，怀迪是先在京师完成译经，回到广州之后，才译出此经。706年（神龙2年），怀迪曾经应诏至洛阳，参与菩提流志译出《大宝积经》的工作，于713年（唐睿宗先天2年）完成。由此记载，此经应是在713年之后才译出，而非是在705年译出。\n\n", "由神秀传出的说法，因为神秀于706年（神龙二年）过世，可能性不高。自房融家传出的说法，则有房融是否曾参与译经的争论。但无论是哪个说法，我们都可以知道，此经的流传，被认为与房融有关。此外，它在唐代的流行，可能与神秀系的禅宗有关系，与保唐宗禅法思想中表现得尤为明显。\n", "根据《顿悟大乘正理决》的记载，至西藏传法的禅僧堪布摩诃衍，修习依止的佛经之中有《大佛顶经》，即《楞严经》。学者一般认为堪布摩诃衍是属于北宗的禅僧，这也显示了《楞严经》与禅宗北派间的关连。\n\n", "宋代兴起 \n", "此经虽在唐代之后已经流行于世，但是在唐宋之间，并没有引起佛教界的重视，为它作注释及科判的人并不多。永明延寿在《宗镜录》中曾多次引用《楞严经》。 \n", "在北宋时，天台宗与华严宗形成研究《楞严经》的风气，楞严经开始受到重视。如慧洪《林间录》中有智𫖮大师遥拜西方，祈求《楞严经》的传说；孤山智圆禅师也认为天台三观可由《楞严经》印证。虽然钱谦益曾经驳斥智𫖮《摩诃止观》须以《楞严经》印证，以及智𫖮曾经祈求《楞严经》的传说，但也显示当时天台宗徒众推崇此经的风气。\n\n", "明清极盛 \n", "在明朝之后，此经成为显学，明末四大高僧皆对它极为重视，大力提倡，如憨山德清大师作《楞严经悬镜》，蕅益智旭大师作《楞严经玄义》、《楞严经文句》。\n", "因为尊崇《楞严经》的风气，明清之际出现般剌密帝将经卷藏在手臂中，带来中国的传说。 \n", "直到清朝以至于民国，此经仍然极被重视，特别是在净土宗之内。如楞严经中的“大势至菩萨念佛圆通章”，印光大师将之列为净土五经一论中的第五经。"]
      },
      {
        "id": 4,
        "level": 2,
        "title": "版本",
        "brief": "",
        "media": "yanleng.mp3",
        "list": [],
        "page": ["北宋版本 \n", "目前可见，最早的《楞严经》版本出自《赵城金藏》。它与《高丽藏》相同，都是出自于北宋初年的《开宝藏》，但目前流通较少。\n", "《赵城金藏》本与清版的主要差异在于译出的楞严咒，其文句不同。此外，《赵城金藏》本在楞严咒之前有一行注文，之后的每句咒文旁皆加有注解，但到了清版则都被删除了，只剩咒语本身。\n\n", "流通本 \n", "现代流行本的《楞严经》出自清朝《乾隆大藏经》，源自明版《碛砂藏》、《永乐南藏》、《径山藏》 \n\n", "梵文本 \n", "根据元代记录，楞严经的梵文本在中国早已失传。现代在印度或尼泊尔也未发现梵文本。河南省南阳市最近发现1函梵文贝叶经，共226叶，其中残缺6叶，据说很可能是唐代楞严经孤本。\n", "楞严咒的部分，没有发现完整梵文本。以中文译本对校，楞严咒与《大白伞盖咒》、《佛顶广聚陀罗尼经》内容相近。大白伞盖咒，以及唐代《佛顶广聚陀罗尼经》中记载的咒语，现今仍留有梵文本，但这些咒语与楞严咒之间的关系，目前仍有争议。\n\n", "藏译本 \n", "在藏传大藏经《甘珠尔》中，收有由汉译藏的《大佛顶首楞严经》第十品以及《魔鬼第九》两本，相当于《楞严经》的第九及第十品。据说它是在前弘期译出，相当于中国唐代，全本可能是因为朗达玛灭佛而散失，只剩下两品。\n", "清高宗乾隆17年至28年间由章嘉呼图克图主持，由衮波却将全经由汉文重译成藏文，并以汉、满、藏、蒙四体合璧的《首楞严经》刊行。\n\n", "英译本 \n", "第一个将楞严经英译的人，是英国传教士艾约瑟（Joseph Edkins）。他在《中国佛教》（Chinese Buddhism）第19章中，将楞严经第一卷英译，依首楞严三昧经的梵文名，将其译为 Śūraṃgama-sūtra, The Leng-Yen-King。\n", "1967年，陆宽昱将全本楞严经英译出版，名为the surangama sutra。\n", "1997年 美国万佛圣城开山祖师宣化上人，禅宗沩仰派第九代传人组织僧团，翻译楞严经，英译出版，名为The Shurangama Sutra ,Vol.1-8,by Buddhist Text Translation Society Staff (Author), Hsuan Hua (Translator)"]
      },
      {
        "id": 5,
        "level": 2,
        "title": "内容总论",
        "brief": "",
        "media": "yanleng.mp3",
        "list": [],
        "page": ["《楞严经》有见道位、修道位和证道位。所谓见道，就是认识人人本有之佛性。所谓修道，修是修复、恢复的意思，就是把我们错误的思想和行为修正过来，恢复我们本来的面目。所谓证道，是通过自身实践，成就佛果，证明佛所说是正确的。 全经分为序分、正宗分、流通分三部分。\n\n", "第一卷为序分。讲述此经说法因缘：佛遣文殊师利以神咒保护阿难免受摩登伽女诱惑破戒，并为其说明众生流转生死，皆由不知常住真心性净明体。用诸妄想。此想不真，故有轮转。 \n\n", "第二卷至第九卷为正宗分。主要阐述“一切世间诸所有物，皆即菩提妙明元心；心精遍圆，含裹十方”，众生不明自心“性净妙体”，所以产生了生死轮回的现象，修行人应避开行淫、贪求、我慢、瞋恚、奸伪、欺诳、怨恨、恶见、诬谤、覆藏，以免感召恶报，修习禅定前应当先断淫杀盗妄语，以免落入魔道，略说十信、十住、十行、十回向、四加行、十地、等觉、妙觉等由低至高的种种修行阶次，达到方尽妙觉，“成无上道”，并禅那中可能会出现的种种魔境界，与后末世出现于人间的恶魔，详细描述其各种特征与型态。\n", "佛告知阿难。魔于末世时，在我法中出家修道。或附人体。或自现形。皆言已成正遍知觉。赞叹淫欲，破佛律仪。先恶魔师，与魔弟子，淫淫相传。如是邪精魅其心腑。近则九生。多逾百世。令真修行，总为魔眷。命终之后，必为魔民。失正遍知，堕无间狱。\n\n", "第十卷为流通分。讲述此经应永流后世、利益众生等。"]
      },
      {
        "id": 6,
        "level": 2,
        "title": "内容分论",
        "brief": "",
        "media": "yanleng.mp3",
        "list": [],
        "page": ["第一卷 \n", "叙述阿难因乞食，被摩登伽女用幻术摄入淫席，将毁戒体。如来放光，并要求文殊师利以神咒往护，遂将阿难及摩登伽女来归佛所。阿难见佛，顶礼悲泣，悔恨自己一向多闻，道力未全，因而启请宣说十方如来得成菩提妙奢摩他三摩禅那最初方便。佛告以一切众生从无始来生死相续，皆由不知常住真心性净明体，有诸妄想故有轮转。\n\n", "第二卷 \n", "因波斯匿王之问，显示真性圆明无生无灭本来常住之理。并说一切众生轮回世间由“二颠倒”分别妄见，随业轮转：\n", "众生别业妄见；\n", "众生同分妄见。应当抉择真妄，而明五阴身心不有，世界本空，破我法二执，显本觉真如，显示五阴本如来藏妙真如性。\n\n", "第三卷 \n", "佛对阿难陀就六入、十二处、十八界、七大等一一说明本如来藏妙真如性。 \n\n", "第四卷 \n", "因富楼那之问，显示世间一切根尘阴处等皆如来藏清净本然，但以三种相续：即世界相续、众生相续、业果相续，诸有为相循业迁流，妄因妄果其体本真。真智真断不重起妄，是故如来证真故无妄。四大本性周遍法界，歇即菩提，不从人得等。 \n\n", "第五卷 \n", "憍陈如五比丘，优波尼沙陀、香严童子、药王药上二法王子、跋陀婆罗等十六开士、摩诃迦叶及紫金光比丘尼等，阿那律陀、周利槃特迦、骄梵钵提、毕陵伽婆蹉、须菩提、舍利弗、普贤菩萨、孙陀罗难陀、富楼那弥多罗尼子、优波离、大目犍连、乌刍瑟摩、持地菩萨、月光童子、琉璃右王子、虚空藏菩萨、弥勒菩萨、大势至菩萨等，各各自说最初得道的方便以显圆通。\n\n", "第六卷 \n", "即是观世音菩萨说耳根圆通，以闻熏闻修金刚三昧无作妙力，成三十二应，入诸国土。获十四种无畏功德，又能善获四不思议无作妙德。文殊师利以偈赞叹。佛更为阿难说修禅定者，需先有四种决定清净明诲（不淫、不杀、不盗、不妄），方能离禅魔。\n\n", "第七卷 \n", "佛说四三九句楞严咒。并说安立坛场法则及持诵功德。次因阿难请问修行位次，佛先为说十二类众生（胎、卵、湿、化、有色、无色、有想、无想、非有色、非无色、非有想、非无想）颠倒之相。 \n\n", "第八卷 \n", "说明三摩提三种渐次。其次说明五十七位：干慧地、十信、十住、十行、十回向、四加行、十地、等觉、妙觉。又因文殊问，示经五名，说明经的归趣。因阿难问，说地狱趣造十习因，受六交报（即六道），以及鬼、畜、人、仙、修罗、天等七趣，自业所感差别。\n\n", "第九卷 \n", "说明三界二十五有之相。次明奢摩他中微细魔事，即五阴十魔等。\n\n", "第十卷 \n", "说五阴的行阴魔中十种外道（二无因论、四遍常论、四一分常论、四有边论、四种颠倒不死矫乱遍计虚论、立五阴中死后有相心颠倒论、立五阴中死后无相心颠倒论、立五阴中死后俱非心颠倒论、立五阴中死后断灭心颠倒论、立五阴中五现涅槃心颠倒论）。识阴魔中禅那现境十种魔事。次明五阴相中五种妄想等。"]
      }
    ]
  },
  {
    "id": 1001,
    "level": 1,
    "title": "佛说无量寿经",
    "brief": "曹魏天竺三藏康僧铠译",
    "media": "wuliang.mp3",
    "page": "",
    "sections": [
      {
        "id": 1,
        "level": 2,
        "title": "经文",
        "brief": "",
        "media": "wuliang.mp3",
        "list": [
          {
            "id": 1,
            "level": 3,
            "title": "佛说无量寿经卷上",
            "brief": "",
            "media": "wuliang.mp3",
            "page": [
              "我闻如是，一时佛住王舍城耆阇崛山中，与大比丘众万二千人俱，一切大圣，神通已达。其名曰：尊者了本际、尊者正愿、尊者正语、尊者大号、尊者仁贤、尊者离垢、尊者名闻、尊者善实、尊者具足、尊者牛王、尊者优楼频螺迦叶、尊者伽耶迦叶、尊者那提迦叶、尊者摩诃迦叶、尊者舍利弗、尊者大目犍连、尊者劫宾那、尊者大住、尊者大净志、尊者摩诃周那、尊者满愿子、尊者离障、尊者流灌、尊者坚伏、尊者面王、尊者异乘、尊者仁性、尊者嘉乐、尊者善来、尊者罗云、尊者阿难，皆如斯等上首者也。又与大乘众菩萨俱，普贤菩萨、妙德菩萨、慈氏菩萨等，此贤劫中一切菩萨。又贤护等十六正士，善思议菩萨、信慧菩萨、空无菩萨、神通华菩萨、光英菩萨、慧上菩萨、智幢菩萨、寂根菩萨、愿慧菩萨、香象菩萨、宝英菩萨、中住菩萨、制行菩萨、解脱菩萨。皆遵普贤大士之德，具诸菩萨无量行愿，安住一切功德之法。游步十方，行权方便。入佛法藏，究竟彼岸。于无量世界，现成等觉。处兜术天，弘宣正法。舍彼天宫，降神母胎。从右胁生，现行七步。光明显曜，普照十方。无量佛土，六种振动。举声自称：吾当于世，为无上尊。释梵奉侍，天人归仰。示现算计、文艺、射御，博综道术，贯练群籍。游于后园，讲武试艺。现处宫中，色味之间。见老、病、死，悟世非常。弃国财位，入山学道，服乘白马，宝冠、璎珞遣之令还。舍珍妙衣，而着法服。剃除须发，端坐树下，勤苦六年，行如所应。现五浊刹，随顺群生。示有尘垢，沐浴金流。天案树枝，得攀出池。灵禽翼从，往诣道场。吉祥感征，表章功祚。哀受施草，敷佛树下，跏趺而坐。奋大光明，使魔知之。魔率官属，而来逼试。制以智力，皆令降伏。得微妙法，成最正觉。释梵祈劝，请转法轮。以佛游步，佛吼而吼。扣法鼓，吹法螺，执法剑，建法幢，震法雷，曜法电，澍法雨，演法施。常以法音，觉诸世间。光明普照无量佛土，一切世界六种震动。总摄魔界，动魔宫殿。众魔慑怖，莫不归伏。掴裂邪网，消灭诸见。散诸尘劳，坏诸欲堑。严护法城，开阐法门。洗濯垢污，显明清白。光融佛法，宣流正化。入国分卫，获诸丰膳。贮功德，示福田。欲宣法，现欣笑。以诸法药，救疗三苦。显现道意无量功德，授菩萨记，成等正觉。示现灭度，拯济无极。消除诸漏，植众德本。具足功德，微妙难量。游诸佛国，普现道教。其所修行，清净无秽。譬如幻师，现众异像，为男为女，无所不变，本学明了，在意所为。此诸菩萨，亦复如是。学一切法，贯综缕练。所住安谛，靡不感化。无数佛土，皆悉普现。未曾慢恣，愍伤众生。如是之法，一切具足。菩萨经典，究畅要妙。名称普至，道御十方。无量诸佛，咸共护念。佛所住者，皆已得住。大圣所立，而皆已立。如来道化，各能宣布。为诸菩萨，而作大师。以甚深禅慧，开导众生。通诸法性，达众生相。明了诸国，供养诸佛。化现其身，犹如电光。善学无畏之网，晓了幻化之法。\n",
              "坏裂魔网，解诸缠缚。超越声闻、缘觉之地，得空、无相、无愿三昧。善立方便，显示三乘。于此化终，而现灭度。亦无所作，亦无所有。不起不灭，得平等法。具足成就无量总持、百千三昧。诸根智慧，广普寂定。深入菩萨法藏，得佛华严三昧，宣扬演说一切经典。住深定门，悉睹现在无量诸佛。一念之顷，无不周遍。济诸剧难，诸闲不闲。分别显示真实之际，得诸如来辩才之智。入众言音，开化一切。超过世间诸所有法，心常谛住度世之道，于一切万物而随意自在。为诸庶类，作不请之友。荷负群生，为之重担。受持如来甚深法藏，护佛种性，常使不绝。兴大悲，愍众生。演慈辩，授法眼。杜三趣，开善门。以不请之法，施诸黎庶。如纯孝之子，爱敬父母。于诸众生，视若自己。一切善本，皆度彼岸。悉获诸佛无量功德。智慧圣明，不可思议。如是之等菩萨大士，不可称计，一时来会。\n",
              "尔时世尊，诸根悦豫，姿色清净，光颜巍巍。尊者阿难，承佛圣旨，即从座起，偏袒右肩，长跪合掌，而白佛言：今日世尊，诸根悦豫，姿色清净，光颜巍巍。如明镜净，影畅表里。威容显耀，超绝无量。未常瞻睹殊妙如今。唯然大圣！我心念言：今日世尊住奇特之法，今日世雄住诸佛所住，今日世眼住导师之行，今日世英住最胜之道，今日天尊行如来之德。去、来、现在佛佛相念，得无今佛念诸佛耶？何故威神光光乃尔？\n",
              "于是世尊告阿难曰：云何阿难，诸天教汝来问佛耶？自以慧见问威颜乎？\n",
              "阿难白佛：无有诸天来教我者，自以所见问斯义耳。\n",
              "佛言：善哉阿难，所问甚快！发深智慧，真妙辩才，愍念众生，问斯慧义。如来以无尽大悲，矜哀三界，所以出兴于世，光阐道教。欲拯济群萌，惠以真实之利。无量亿劫，难值难见。犹灵瑞华，时时乃出。今所问者，多所饶益，开化一切诸天人民。阿难当知，如来正觉，其智难量，多所导御。慧见无碍，无能遏绝。以一餐之力，能住寿命亿百千劫，无数无量复过于此，诸根悦豫，不以毁损，姿色不变，光颜无异。所以者何？如来定慧，究畅无极。于一切法，而得自在。阿难谛听，今为汝说。\n",
              "对曰：唯然，愿乐欲闻。\n",
              "佛告阿难：乃往过去久远无量不可思议无央数劫，锭光如来，兴出于世，教化度脱无量众生，皆令得道，乃取灭度。次有如来，名曰光远。次名月光，次名栴檀香，次名善山王，次名须弥天冠，次名须弥等曜，次名月色，次名正念，次名离垢，次名无著，次名龙天，次名夜光，次名安明顶，次名不动地，次名琉璃妙华，次名琉璃金色，次名金藏，次名炎光，次名炎根，次名地种，次名月像，次名日音，次名解脱华，次名庄严光明，次名海觉神通，次名水光，次名大香，次名离尘垢，次名舍厌意，次名宝炎，次名妙顶，次名勇立，次名功德持慧，次名蔽日月光，次名日月琉璃光，次名无上琉璃光，次名最上首，次名菩提华，次名月明，次名日光，次名华色王，次名水月光，次名除痴冥，次名度盖行，次名净信，次名善宿，次名威神，次名法慧，次名鸾音，次名狮子音，次名龙音，次名处世。如此诸佛，皆悉已过。尔时次有佛，名世自在王如来、应供、等正觉、明行足、善逝、世间解、无上士、调御丈夫、天人师、佛、世尊。时有国王，闻佛说法，心怀悦豫，寻发无上正真道意。弃国捐王，行作沙门，号曰法藏。高才勇哲，与世超异。诣世自在王如来所，稽首佛足，右绕三匝，长跪合掌，以颂赞曰：\n\n",
              "光颜巍巍，威神无极，如是炎明，无与等者。\n",
              "日月摩尼，珠光焰耀，皆悉隐蔽，犹如聚墨。\n",
              "如来颜容，超世无伦。正觉大音，响流十方。\n",
              "戒闻精进，三昧智慧，威德无侣，殊胜希有。\n",
              "深谛善念，诸佛法海，穷深尽奥，究其涯底。\n",
              "无明欲怒，世尊永无。人雄狮子，神德无量。\n",
              "功勋广大，智慧深妙，光明威相，震动大千。\n",
              "愿我作佛，齐圣法王。过度生死，靡不解脱。\n",
              "布施调意，戒忍精进，如是三昧，智慧为上。\n",
              "吾誓得佛，普行此愿。一切恐惧，为作大安。\n",
              "假令有佛，百千亿万，无量大圣，数如恒沙。\n",
              "供养一切，斯等诸佛，不如求道，坚正不却。\n",
              "譬如恒沙，诸佛世界，复不可计，无数刹土。\n",
              "光明悉照，遍此诸国，如是精进，威神难量。\n",
              "令我作佛，国土第一。其众奇妙，道场超绝。\n",
              "国如泥洹，而无等双。我当愍哀，度脱一切。\n",
              "十方来生，心悦清净，已至我国，快乐安隐。\n",
              "幸佛明信，是我真证。发愿于彼，力精所欲。\n",
              "十方世尊，智慧无碍，常令此尊，知我心行。\n",
              "假使身止，诸苦毒中，我行精进，忍终不悔。\n\n",
              "佛告阿难：法藏比丘说此颂已，而白佛言：唯然世尊，我发无上正觉之心。愿佛为我广宣经法，我当修行，摄取佛国清净庄严无量妙土。令我于世，速成正觉，拔诸生死勤苦之本。\n",
              "佛告阿难：时世自在王佛，语法藏比丘：如所修行，庄严佛土，汝自当知。\n",
              "比丘白佛：斯义弘深，非我境界。唯愿世尊，广为敷演诸佛如来净土之行。我闻此已，当如说修行，成满所愿。\n",
              "尔时世自在王佛，知其高明，志愿深广。即为法藏比丘而说经言：譬如大海，一人斗量，经历劫数，尚可穷底，得其妙宝。人有至心精进，求道不止，会当克果，何愿不得？\n",
              "于是世自在王佛，即为广说二百一十亿诸佛刹土，天人之善恶，国土之粗妙，应其心愿，悉现与之。时彼比丘，闻佛所说严净国土，皆悉睹见，起发无上殊胜之愿。其心寂静，志无所著。一切世间，无能及者。具足五劫，思惟摄取庄严佛国清净之行。\n",
              "阿难白佛：彼佛国土，寿量几何？\n",
              "佛言：其佛寿命，四十二劫。\n",
              "时法藏比丘，摄取二百一十亿诸佛妙土清净之行。如是修已，诣彼佛所，稽首礼足，绕佛三匝，合掌而住。白佛言：世尊，我已摄取庄严佛土清净之行。\n",
              "佛告比丘：汝今可说，宜知是时，发起悦可一切大众。菩萨闻已，修行此法，缘致满足无量大愿。\n",
              "比丘白佛：唯垂听察，如我所愿，当具说之。\n\n",
              "设我得佛，国有地狱、饿鬼、畜生者，不取正觉。（一）\n",
              "设我得佛，国中天人寿终之后，复更三恶道者，不取正觉。（二）\n",
              "设我得佛，国中天人，不悉真金色者，不取正觉。（三）\n",
              "设我得佛，国中天人，形色不同，有好丑者，不取正觉。（四）\n",
              "设我得佛，国中天人，不识宿命，下至知百千亿那由他诸劫事者，不取正觉。（五）\n",
              "设我得佛，国中天人，不得天眼，下至见百千亿那由他诸佛国者，不取正觉。（六）\n",
              "设我得佛，国中天人，不得天耳，下至闻百千亿那由他诸佛所说，不悉受持者，不取正觉。（七）\n",
              "设我得佛，国中天人，不得见他心智，下至知百千亿那由他诸佛国中众生心念者，不取正觉。（八）\n",
              "设我得佛，国中天人，不得神足，于一念顷，下至不能超过百千亿那由他诸佛国者，不取正觉。（九）\n",
              "设我得佛，国中天人，若起想念贪计身者，不取正觉。（十）\n",
              "设我得佛，国中天人，不住定聚，必至灭度者，不取正觉。（十一）\n",
              "设我得佛，光明有限量，下至不照百千亿那由他诸佛国者，不取正觉。（十二）\n",
              "设我得佛，寿命有限量，下至百千亿那由他劫者，不取正觉。（十三）\n",
              "设我得佛，国中声闻，有能计量，乃至三千大千世界众生悉成缘觉，于百千劫悉共计校，知其数者，不取正觉。（十四）\n",
              "设我得佛，国中天人，寿命无能限量。除其本愿，修短自在。若不尔者，不取正觉。（十五）\n",
              "设我得佛，国中天人，乃至闻有不善名者，不取正觉。（十六）\n",
              "设我得佛，十方世界无量诸佛，不悉咨嗟称我名者，不取正觉。（十七）\n",
              "设我得佛，十方众生，至心信乐，欲生我国，乃至十念，若不生者，不取正觉。唯除五逆，诽谤正法。（十八）\n",
              "设我得佛，十方众生，发菩提心，修诸功德，至心发愿，欲生我国，临寿终时，假令不与大众围绕现其人前者，不取正觉。（十九）\n",
              "设我得佛，十方众生，闻我名号，系念我国，植众德本，至心回向，欲生我国，不果遂者，不取正觉。（二十）\n",
              "设我得佛，国中天人，不悉成满三十二大人相者，不取正觉。（二一）\n",
              "设我得佛，他方佛土诸菩萨众，来生我国，究竟必至一生补处。除其本愿自在所化，为众生故，被弘誓铠，积累德本，度脱一切。游诸佛国，修菩萨行，供养十方诸佛如来。开化恒沙无量众生，使立无上正真之道，超出常伦诸地之行，现前修习普贤之德。若不尔者，不取正觉。（二二）\n",
              "设我得佛，国中菩萨，承佛神力，供养诸佛，一食之顷，不能遍至无数无量亿那由他诸佛国者，不取正觉。（二三）\n",
              "设我得佛，国中菩萨，在诸佛前，现其德本，诸所求欲供养之具，若不如意者，不取正觉。（二四）\n",
              "设我得佛，国中菩萨，不能演说一切智者，不取正觉。（二五）\n",
              "设我得佛，国中菩萨，不得金刚那罗延身者，不取正觉。（二六）\n",
              "设我得佛，国中天人，一切万物，严净光丽，形色殊特，穷微极妙，无能称量。其诸众生，乃至逮得天眼，有能明了，辨其名数者，不取正觉。（二七）\n",
              "设我得佛，国中菩萨，乃至少功德者，不能知见其道场树无量光色，高四百万里者，不取正觉。（二八）\n",
              "设我得佛，国中菩萨，若受读经法，讽诵持说，而不得辩才智慧者，不取正觉。（二九）\n",
              "设我得佛，国中菩萨，智慧辩才，若可限量者，不取正觉。（三十）\n",
              "设我得佛，国土清净，皆悉照见十方一切无量无数不可思议诸佛世界，犹如明镜，睹其面像。若不尔者，不取正觉。（三一）\n",
              "设我得佛，自地以上，至于虚空，宫殿、楼观、池流、华树，国土所有一切万物，皆以无量杂宝、百千种香而共合成。严饰奇妙，超诸天人。其香普薰十方世界。菩萨闻者，皆修佛行。若不如是，不取正觉。（三二）\n",
              "设我得佛，十方无量不可思议诸佛世界众生之类，蒙我光明触其身者，身心柔软，超过天人。若不尔者，不取正觉。（三三）\n",
              "设我得佛，十方无量不可思议诸佛世界众生之类，闻我名字，不得菩萨无生法忍、诸深总持者，不取正觉。（三四）\n",
              "设我得佛，十方无量不可思议诸佛世界，其有女人，闻我名字，欢喜信乐，发菩提心，厌恶女身。寿终之后，复为女像者，不取正觉。（三五）\n",
              "设我得佛，十方无量不可思议诸佛世界诸菩萨众，闻我名字，寿终之后，常修梵行，至成佛道。若不尔者，不取正觉。（三六）\n",
              "设我得佛，十方无量不可思议诸佛世界诸天人民，闻我名字，五体投地，稽首作礼，欢喜信乐，修菩萨行，诸天世人，莫不致敬。若不尔者，不取正觉。（三七）\n",
              "设我得佛，国中天人，欲得衣服，随念即至，如佛所赞应法妙服，自然在身。有求裁缝、捣染、浣濯者，不取正觉。（三八）\n",
              "设我得佛，国中天人，所受快乐，不如漏尽比丘者，不取正觉。（三九）\n",
              "设我得佛，国中菩萨，随意欲见十方无量严净佛土，应时如愿，于宝树中皆悉照见，犹如明镜，睹其面像。若不尔者，不取正觉。（四十）\n",
              "设我得佛，他方国土诸菩萨众，闻我名字，至于得佛，诸根缺陋不具足者，不取正觉。（四一）\n",
              "设我得佛，他方国土诸菩萨众，闻我名字，皆悉逮得清净解脱三昧。住是三昧，一发意顷，供养无量不可思议诸佛世尊，而不失定意。若不尔者，不取正觉。（四二）\n",
              "设我得佛，他方国土诸菩萨众，闻我名字，寿终之后，生尊贵家。若不尔者，不取正觉。（四三）\n",
              "设我得佛，他方国土诸菩萨众，闻我名字，欢喜踊跃，修菩萨行，具足德本。若不尔者，不取正觉。（四四）\n",
              "设我得佛，他方国土诸菩萨众，闻我名字，皆悉逮得普等三昧。住是三昧，至于成佛，常见无量不可思议一切诸佛。若不尔者，不取正觉。（四五）\n",
              "设我得佛，国中菩萨，随其志愿所欲闻法，自然得闻。若不尔者，不取正觉。（四六）\n",
              "设我得佛，他方国土诸菩萨众，闻我名字，不即得至不退转者，不取正觉。（四七）\n",
              "设我得佛，他方国土诸菩萨众，闻我名字，不即得至第一忍，第二、第三法忍，于诸佛法不能即得不退转者，不取正觉。（四八）\n\n",
              "佛告阿难：尔时法藏比丘，说此愿已，以偈颂曰：\n",
              "我建超世愿，必至无上道，斯愿不满足，誓不成等觉。\n",
              "我于无量劫，不为大施主，普济诸贫苦，誓不成等觉。\n",
              "我至成佛道，名声超十方，究竟有不闻，誓不成等觉。\n",
              "离欲深正念，净慧修梵行，志求无上尊，为诸天人师。\n",
              "神力演大光，普照无际土，消除三垢冥，明济众厄难。\n",
              "开彼智慧眼，灭此昏盲闇，闭塞诸恶道，通达善趣门。\n",
              "功祚成满足，威曜朗十方，日月戢重晖，天光隐不现。\n",
              "为众开法藏，广施功德宝，常于大众中，说法狮子吼。\n",
              "供养一切佛，具足众德本，愿慧悉成满，得为三界雄。\n",
              "如佛无碍智，通达靡不照，愿我功德力，等此最胜尊。\n",
              "斯愿若克果，大千应感动，虚空诸天神，当雨珍妙华。\n",
              "佛语阿难：法藏比丘说此颂已，应时普地六种震动，天雨妙华，以散其上。自然音乐，空中赞言：决定必成无上正觉！\n",
              "于是法藏比丘，具足修满如是大愿，诚谛不虚。超出世间，深乐寂灭。阿难，法藏比丘，于其佛所，诸天、魔、梵、龙神八部大众之中，发斯弘誓，建此愿已，一向专志庄严妙土。所修佛国，开廓广大，超胜独妙。建立常然，无衰无变。于不可思议兆载永劫，积植菩萨无量德行。不生欲觉、瞋觉、害觉，不起欲想、瞋想、害想，不著色、声、香、味、触、法。忍力成就，不计众苦。少欲知足，无染恚痴。三昧常寂，智慧无碍，无有虚伪谄曲之心。和颜爱语，先意承问。勇猛精进，志愿无惓。专求清白之法，以惠利群生。恭敬三宝，奉事师长。以大庄严，具足众行，令诸众生功德成就。住空、无相、无愿之法，无作无起，观法如化。远离粗言，自害害彼，彼此俱害。修习善语，自利利人，人我兼利。弃国捐王，绝去财色。自行六波罗蜜，教人令行。无央数劫，积功累德。随其生处，在意所欲，无量宝藏，自然发应。教化安立无数众生，住于无上正真之道。或为长者、居士、豪姓、尊贵，或为刹利、国君、转轮圣帝，或为六欲天主，乃至梵王。常以四事，供养恭敬一切诸佛。如是功德，不可称说。口气香洁，如优钵罗华。身诸毛孔，出栴檀香，其香普熏无量世界。容色端正，相好殊妙。其手常出无尽之宝、衣服、饮食、珍妙华香、缯盖、幢幡、庄严之具。如是等事，超诸天人。于一切法，而得自在。\n",
              "阿难白佛：法藏菩萨，为已成佛而取灭度，为未成佛，为今现在？\n",
              "佛告阿难：法藏菩萨，今已成佛，现在西方，去此十万亿刹。其佛世界，名曰安乐。\n",
              "阿难又问：其佛成道已来，为经几时？\n",
              "佛言：成佛已来，凡历十劫。其佛国土，自然七宝，金、银、琉璃、珊瑚、琥珀、砗磲、玛瑙合成为地。恢廓旷荡，不可限极。悉相杂厕，转相间入。光赫煜烁，微妙奇丽，清净庄严。超逾十方一切世界众宝中精，其宝犹如第六天宝。又其国土，无须弥山，及金刚围，一切诸山。亦无大海、小海、溪、渠、井、谷。佛神力故，欲见则见。亦无地狱、饿鬼、畜生诸难之趣。亦无四时春秋冬夏，不寒不热，常和调适。\n",
              "尔时阿难白佛言：世尊，若彼国土无须弥山，其四天王及忉利天，依何而住？\n",
              "佛语阿难：第三炎天，乃至色究竟天，皆依何住？\n",
              "阿难白佛：行业果报，不可思议。\n",
              "佛语阿难：行业果报不可思议，诸佛世界亦不可思议。其诸众生功德善力，住行业之地，故能尔耳。\n",
              "阿难白佛：我不疑此法，但为将来众生，欲除其疑惑，故问斯义。\n",
              "佛告阿难：无量寿佛，威神光明，最尊第一。诸佛光明，所不能及。或照百佛世界，或千佛世界，取要言之，乃照东方恒沙佛刹。南西北方，四维上下，亦复如是。或有佛光照于七尺，或一由旬，二、三、四、五由旬，如是转倍，乃至照一佛刹。是故无量寿佛，号无量光佛、无边光佛、无碍光佛、无对光佛、炎王光佛、清净光佛、欢喜光佛、智慧光佛、不断光佛、难思光佛、无称光佛、超日月光佛。其有众生遇斯光者，三垢消灭，身意柔软，欢喜踊跃，善心生焉。若在三途极苦之处，见此光明，皆得休息，无复苦恼。寿终之后，皆蒙解脱。无量寿佛，光明显赫，照曜十方。诸佛国土，莫不闻焉。不但我今称其光明，一切诸佛、声闻、缘觉、诸菩萨众，咸共叹誉，亦复如是。若有众生，闻其光明威神功德，日夜称说，至心不断，随意所愿，得生其国。为诸菩萨、声闻之众，所共叹誉，称其功德。至其最后得佛道时，普为十方诸佛菩萨叹其光明，亦如今也。\n",
              "佛言：我说无量寿佛光明威神，巍巍殊妙，昼夜一劫，尚未能尽。\n",
              "佛语阿难：又无量寿佛，寿命长久，不可称计，汝宁知乎？假使十方世界无量众生，皆得人身，悉令成就声闻、缘觉，都共集会，禅思一心。竭其智力，于百千万劫悉共推算，计其寿命长远之数，不能穷尽，知其限极。声闻、菩萨、天人之众，寿命长短，亦复如是，非算数譬喻所能知也。又声闻、菩萨，其数难量，不可称说。神智洞达，威力自在，能于掌中，持一切世界。\n",
              "佛语阿难：彼佛初会声闻众数不可称计，菩萨亦然。如大目犍连，百千万亿无量无数，于阿僧祇那由他劫，乃至灭度，悉共计校，不能究了多少之数。譬如大海，深广无量。假使有人析其一毛，以为百分，以一分毛，沾取一滴。于意云何，其所滴者，于彼大海，何所为多\n",
              "阿难白佛：彼所滴水，比于大海多少之量，非巧历算数、言辞譬类所能知也。\n",
              "佛语阿难：如目连等，于百千万亿那由他劫，计彼初会声闻、菩萨。所知数者，犹如一滴，其所不知，如大海水。\n",
              "又其国土，七宝诸树，周满世界。金树、银树、琉璃树、玻璃树、珊瑚树、玛瑙树、砗磲之树，或有二宝、三宝，乃至七宝，转共合成。或有金树，银叶华果。或有银树，金叶华果。或琉璃树，玻璃为叶，华果亦然。或水精树，琉璃为叶，华果亦然。或珊瑚树，玛瑙为叶，华果亦然。或玛瑙树，琉璃为叶，华果亦然。或砗磲树，众宝为叶，华果亦然。或有宝树，紫金为本，白银为茎，琉璃为枝，水精为条，珊瑚为叶，玛瑙为华，砗磲为实。或有宝树，白银为本，琉璃为茎，水精为枝，珊瑚为条，玛瑙为叶，砗磲为华，紫金为实。或有宝树，琉璃为本，水精为茎，珊瑚为枝，玛瑙为条，砗磲为叶，紫金为华，白银为实。或有宝树，水精为本，珊瑚为茎，玛瑙为枝，砗磲为条，紫金为叶，白银为华，琉璃为实。或有宝树，珊瑚为本，玛瑙为茎，砗磲为枝，紫金为条，白银为叶，琉璃为华，水精为实。或有宝树，玛瑙为本，砗磲为茎，紫金为枝，白银为条，琉璃为叶，水精为华，珊瑚为实。或有宝树，砗磲为本，紫金为茎，白银为枝，琉璃为条，水精为叶，珊瑚为华，玛瑙为实。行行相值，茎茎相望，枝枝相准，叶叶相向，华华相顺，实实相当。荣色光曜，不可胜视。清风时发，出五音声，微妙宫商，自然相和。\n",
              "又无量寿佛，其道场树，高四百万里，其本周围五千由旬，枝叶四布二十万里，一切众宝自然合成。以月光摩尼、持海轮宝，众宝之王，而庄严之。周匝条间，垂宝璎珞，百千万色，种种异变，无量光炎，照曜无极。珍妙宝网，罗覆其上。一切庄严，随应而现。微风徐动，吹诸宝树，演出无量妙法音声。其声流布，遍诸佛国。闻其音者，得深法忍，住不退转，至成佛道，耳根清彻，不遭苦患。目睹其色，鼻知其香，口尝其味，身触其光，心以法缘，皆得甚深法忍，住不退转，至成佛道，六根清彻，无诸恼患。阿难，若彼国土天人，见此树者，得三法忍：一者音响忍，二者柔顺忍，三者无生法忍。此皆无量寿佛威神力故，本愿力故，满足愿故，明了愿故，坚固愿故，究竟愿故。\n",
              "佛告阿难：世间帝王，有百千音乐，自转轮圣王，乃至第六天上，伎乐音声，展转相胜千亿万倍。第六天上万种乐音，不如无量寿国诸七宝树一种音声千亿倍也。亦有自然万种伎乐。又其乐声，无非法音。清畅哀亮，微妙和雅，十方世界音声之中，最为第一。\n",
              "其讲堂、精舍、宫殿、楼观，皆七宝庄严，自然化成。复以真珠、明月、摩尼众宝，以为交络，覆盖其上。内外左右，有诸浴池。或十由旬，或二十、三十，乃至百千由旬。纵广深浅，皆各一等。八功德水，湛然盈满，清净香洁，味如甘露。黄金池者，底白银沙。白银池者，底黄金沙。水精池者，底琉璃沙。琉璃池者，底水精沙。珊瑚池者，底琥珀沙。琥珀池者，底珊瑚沙。砗磲池者，底玛瑙沙。玛瑙池者，底砗磲沙。白玉池者，底紫金沙。紫金池者，底白玉沙。或有二宝、三宝，乃至七宝，转共合成。其池岸上，有栴檀树，华叶垂布，香气普熏。天优钵罗华、钵昙摩华、拘牟头华、分陀利华，杂色光茂，弥覆水上。彼诸菩萨，及声闻众，若入宝池，意欲令水没足，水即没足。欲令至膝，即至于膝。欲令至腰，水即至腰。欲令至颈，水即至颈。欲令灌身，自然灌身。欲令还复，水辄还复。调和冷暖，自然随意。开神悦体，荡除心垢。清明澄洁，净若无形。宝沙映彻，无深不照。微澜回流，转相灌注。安详徐逝，不迟不疾。波扬无量自然妙声，随其所应，莫不闻者。或闻佛声，或闻法声，或闻僧声，或寂静声、空无我声、大慈悲声、波罗蜜声，或十力无畏不共法声、诸通慧声、无所作声、不起灭声、无生忍声，乃至甘露灌顶众妙法声。如是等声，称其所闻，欢喜无量。随顺清净离欲寂灭真实之义，随顺三宝力无所畏不共之法，随顺通慧菩萨、声闻所行之道。无有三途苦难之名，但有自然快乐之音。是故其国，名曰安乐。\n",
              "阿难，彼佛国土，诸往生者，具足如是清净色身、诸妙音声、神通功德。所处宫殿、衣服、饮食、众妙华香、庄严之具，犹第六天自然之物。若欲食时，七宝钵器，自然在前。金、银、琉璃、砗磲、玛瑙、珊瑚、琥珀、明月、真珠，如是诸钵，随意而至。百味饮食，自然盈满。虽有此食，实无食者。但见色闻香，意以为食，自然饱足。身心柔软，无所味著。事已化去，时至复现。彼佛国土，清净安隐，微妙快乐，次于无为泥洹之道。\n",
              "其诸声闻、菩萨、天人，智慧高明，神通洞达，咸同一类，形无异状。但因顺余方，故有天人之名。颜貌端正，超世希有。容色微妙，非天非人。皆受自然虚无之身，无极之体。\n",
              "佛告阿难：譬如世间贫穷乞人，在帝王边，形貌容状，宁可类乎？\n",
              "阿难白佛：假令此人在帝王边，羸陋丑恶，无以为喻，百千万亿不可计倍。所以然者，贫穷乞人，底极斯下，衣不蔽形，食趣支命，饥寒困苦，人理殆尽。皆坐前世不植德本，积财不施，富有益悭，但欲唐得，贪求无厌。不信修善，犯恶山积。如是寿终，财宝消散。苦身聚积，为之忧恼，于己无益，徒为他有。无善可怙，无德可恃，是故死堕恶趣，受此长苦。罪毕得出，生为下贱，愚鄙斯极，示同人类。所以世间帝王，人中独尊，皆由宿世积德所致。慈惠博施，仁爱兼济，履信修善，无所违争。是以寿终福应，得升善道。上生天上，享兹福乐。积善余庆，今得为人，乃生王家，自然尊贵。仪容端正，众所敬事。妙衣珍膳，随心服御。宿福所追，故能致此。\n",
              "佛告阿难：汝言是也。计如帝王，虽人中尊贵，形色端正。比之转轮圣王，甚为鄙陋，犹彼乞人在帝王边也。转轮圣王，威相殊妙，天下第一。比之忉利天王，又复丑恶，不得相喻万亿倍也。假令天帝，比第六天王，百千亿倍不相类也。设第六天王，比无量寿佛国菩萨、声闻，光颜容色，不相及逮，百千万亿不可计倍。\n",
              "佛告阿难：无量寿国，其诸天人，衣服、饮食、华香、璎珞、缯盖、幢幡、微妙音声、所居舍宅、宫殿、楼阁，称其形色，高下大小。或一宝、二宝，乃至无量众宝，随意所欲，应念即至。又以众宝妙衣，遍布其地，一切天人践之而行。无量宝网，弥覆佛土。皆以金缕、真珠、百千杂宝、奇妙珍异，庄严校饰。周匝四面，垂以宝铃。光色晃曜，尽极严丽。自然德风，徐起微动。其风调和，不寒不暑，温凉柔软，不迟不疾。吹诸罗网，及众宝树，演发无量微妙法音，流布万种温雅德香。其有闻者，尘劳垢习，自然不起。风触其身，皆得快乐，譬如比丘得灭尽三昧。又风吹散华，遍满佛土。随色次第，而不杂乱。柔软光泽，馨香芬烈。足履其上，蹈下四寸，随举足已，还复如故。华用已讫，地辄开裂，以次化没，清净无遗。随其时节，风吹散华，如是六反。又众宝莲华，周满世界。一一宝华，百千亿叶。其华光明，无量种色。青色青光，白色白光，玄黄朱紫，光色赫然。炜烨焕烂，明曜日月。一一华中，出三十六百千亿光。一一光中，出三十六百千亿佛，身色紫金，相好殊特。一一诸佛，又放百千光明，普为十方说微妙法。如是诸佛，各各安立无量众生于佛正道。"
            ]
          },
          {
            "id": 2,
            "level": 3,
            "title": "佛说无量寿经卷下",
            "brief": "",
            "media": "wuliang.mp3",
            "page": [
              "佛告阿难：其有众生，生彼国者，皆悉住于正定之聚。所以者何？彼佛国中，无诸邪聚，及不定聚。十方恒沙诸佛如来，皆共赞叹无量寿佛威神功德不可思议。诸有众生，闻其名号，信心欢喜，乃至一念至心回向，愿生彼国，即得往生，住不退转。唯除五逆，诽谤正法。\n",
              "佛告阿难：十方世界诸天人民，其有至心愿生彼国，凡有三辈。其上辈者，舍家弃欲而作沙门，发菩提心，一向专念无量寿佛，修诸功德，愿生彼国。此等众生，临寿终时，无量寿佛，与诸大众，现其人前。即随彼佛往生其国，便于七宝华中，自然化生，住不退转。智慧勇猛，神通自在。是故阿难，其有众生，欲于今世见无量寿佛，应发无上菩提之心，修行功德，愿生彼国。\n",
              "佛告阿难：其中辈者，十方世界诸天人民，其有至心愿生彼国，虽不能行作沙门，大修功德。当发无上菩提之心，一向专念无量寿佛，多少修善，奉持斋戒，起立塔像，饭食沙门，悬缯燃灯，散华烧香，以此回向，愿生彼国。其人临终，无量寿佛，化现其身，光明相好，具如真佛，与诸大众，现其人前。即随化佛往生其国，住不退转。功德智慧，次如上辈者也。\n",
              "佛告阿难：其下辈者，十方世界诸天人民，其有至心欲生彼国，假使不能作诸功德，当发无上菩提之心，一向专意，乃至十念念无量寿佛，愿生其国。若闻深法，欢喜信乐，不生疑惑，乃至一念念于彼佛，以至诚心，愿生其国。此人临终，梦见彼佛，亦得往生。功德智慧，次如中辈者也。\n",
              "佛告阿难：无量寿佛，威神无极。十方世界无量无边不可思议诸佛如来，莫不称叹。于彼东方恒河沙佛国，无量无数诸菩萨众，皆悉往诣无量寿佛所，恭敬供养，及诸菩萨、声闻之众，听受经法，宣布道化。南西北方，四维上下，亦复如是。尔时世尊而说颂曰：\n\n",
              "东方诸佛国，其数如恒沙，彼土菩萨众，往觐无量觉。\n",
              "南西北四维，上下亦复然，彼土菩萨众，往觐无量觉。\n",
              "一切诸菩萨，各赍天妙华，宝香无价衣，供养无量觉。\n",
              "咸然奏天乐，畅发和雅音，歌叹最胜尊，供养无量觉。\n",
              "究达神通慧，游入深法门，具足功德藏，妙智无等伦。\n",
              "慧日朗世间，消除生死云，恭敬绕三匝，稽首无上尊。\n",
              "见彼严净土，微妙难思议，因发无量心，愿我国亦然。\n",
              "应时无量尊，动容发欣笑，口出无数光，遍照十方国。\n",
              "回光围绕身，三匝从顶入，一切天人众，踊跃皆欢喜。\n",
              "大士观世音，整服稽首问，白佛何缘笑，唯然愿说意。\n",
              "梵声犹雷震，八音畅妙响：当授菩萨记，今说仁谛听。\n",
              "十方来正士，吾悉知彼愿，志求严净土，受决当作佛。\n",
              "觉了一切法，犹如梦幻响，满足诸妙愿，必成如是刹。\n",
              "知法如电影，究竟菩萨道，具诸功德本，受决当作佛。\n",
              "通达诸法性，一切空无我，专求净佛土，必成如是刹。\n",
              "诸佛告菩萨，令觐安养佛：闻法乐受行，疾得清净处。\n",
              "至彼严净土，便速得神通，必于无量尊，受记成等觉。\n",
              "其佛本愿力，闻名欲往生，皆悉到彼国，自致不退转。\n",
              "菩萨兴至愿，愿己国无异，普念度一切，名显满十方。\n",
              "奉事亿如来，飞化遍诸刹，恭敬欢喜去，还到安养国。\n",
              "若人无善心，不得闻此经，清净有戒者，乃获闻正法。\n",
              "曾更见世尊，则能信此事，谦敬闻奉行，踊跃大欢喜。\n",
              "骄慢弊懈怠，难以信此法，宿世见诸佛，乐听如是教。\n",
              "声闻或菩萨，莫能究圣心，譬如从生盲，欲行开导人。\n",
              "如来智慧海，深广无涯底，二乘非所测，唯佛独明了。\n",
              "假使一切人，具足皆得道，净慧知本空，亿劫思佛智。\n",
              "穷力极讲说，尽寿犹不知，佛慧无边际，如是致清净。\n",
              "寿命甚难得，佛世亦难值，人有信慧难，若闻精进求。\n",
              "闻法能不忘，见敬得大庆，则我善亲友，是故当发意。\n",
              "设满世界火，必过要闻法，会当成佛道，广度生死流。\n\n",
              "佛告阿难：彼国菩萨，皆当究竟一生补处。除其本愿为众生故，以弘誓功德，而自庄严，普欲度脱一切众生。阿难，彼佛国中诸声闻众，身光一寻。菩萨光明，照百由旬。有二菩萨，最尊第一，威神光明，普照三千大千世界。\n",
              "难白佛：彼二菩萨，其号云何？\n",
              "佛言：一名观世音，二名大势至。此二菩萨，于此国土，修菩萨行，命终转化，生彼佛国。阿难，其有众生，生彼国者，皆悉具足三十二相，智慧成满，深入诸法，究畅要妙，神通无碍，诸根明利。其钝根者，成就二忍。其利根者，得不可计无生法忍。又彼菩萨，乃至成佛，不受恶趣。神通自在，常识宿命。除生他方五浊恶世，示现同彼，如我国也。\n",
              "佛语阿难：彼国菩萨，承佛威神，一食之顷，往诣十方无量世界，恭敬供养诸佛世尊。随心所念华香、伎乐、衣盖、幢幡、无数无量供养之具，自然化生，应念即至。珍妙殊特，非世所有。辄以奉散诸佛，及诸菩萨、声闻之众。在虚空中，化成华盖，光色昱烁，香气普熏。其华周圆四百里者，如是转倍，乃覆三千大千世界。随其前后，以次化没。其诸菩萨，佥然欣悦。于虚空中，共奏天乐，以微妙音，歌叹佛德。听受经法，欢喜无量。供养佛已，未食之前，忽然轻举，还其本国。\n",
              "佛语阿难：无量寿佛，为诸声闻、菩萨、天人，颁宣法时，都悉集会七宝讲堂，广宣道教，演畅妙法，莫不欢喜，心解得道。即时四方自然风起，吹七宝树，出五音声。无量妙华，随风四散，自然供养，如是不绝。一切诸天，皆赍天上百千华香、万种伎乐，供养其佛，及诸菩萨、声闻之众。普散华香，奏诸音乐。前后来往，更相开避。当斯之时，熙怡快乐，不可胜言。\n",
              "佛语阿难：生彼佛国诸菩萨等，所可讲说，常宣正法。随顺智慧，无违无失。于其国土所有万物，无我所心，无染著心。去来进止，情无所系。随意自在，无所适莫。无彼无我，无竞无讼。于诸众生，得大慈悲饶益之心。柔润调伏，无忿恨心。离盖清净，无厌怠心。等心，胜心，深心，定心，爱法、乐法、喜法之心。灭诸烦恼，离恶趣心。究竟一切菩萨所行，具足成就无量功德。得深禅定，诸通明慧。游志七觉，修心佛法。肉眼清彻，靡不分了。天眼通达，无量无限。法眼观察，究竟诸道。慧眼见真，能度彼岸。佛眼具足，觉了法性。以无碍智，为人演说。等观三界，空无所有。志求佛法，具诸辩才。除灭众生烦恼之患。从如来生，解法如如。善知集灭音声方便。不欣世语，乐在正论。修诸善本，志崇佛道。知一切法，皆悉寂灭。生身烦恼，二余俱尽。闻甚深法，心不疑惧。常能修行其大悲者。深远微妙，靡不覆载。究竟一乘，至于彼岸。决断疑网，慧由心出。于佛教法，该罗无外。智慧如大海，三昧如山王。慧光明净，超逾日月。清白之法，具足圆满。犹如雪山，照诸功德等一净故。犹如大地，净秽好恶无异心故。犹如净水，洗除尘劳诸垢染故。犹如火王，烧灭一切烦恼薪故。犹如大风，行诸世界无障碍故。犹如虚空，于一切有无所著故。犹如莲华，于诸世间无染污故。犹如大乘，运载群萌出生死故。犹如重云，震大法雷觉未觉故。犹如大雨，雨甘露法润众生故。如金刚山，众魔外道不能动故。如梵天王，于诸善法最上首故。如尼拘类树，普覆一切故。如优昙钵华，希有难遇故。如金翅鸟，威伏外道故。如众游禽，无所藏积故。犹如牛王，无能胜故。犹如象王，善调伏故。如狮子王，无所畏故。旷若虚空，大慈等故。摧灭嫉心，不忌胜故。专乐求法，心无厌足。常欲广说，志无疲倦。击法鼓，建法幢。曜慧日，除痴闇。修六和敬，常行法施。志勇精进，心不退弱。为世灯明，最胜福田。常为师导，等无憎爱。唯乐正道，无余欣戚。拔诸欲刺，以安群生。功慧殊胜，莫不尊敬。灭三垢障，游诸神通。因力，缘力，意力，愿力，方便之力。常力，善力，定力，慧力，多闻之力。施、戒、忍辱、精进、禅定、智慧之力。正念止观，诸通明力。如法调伏诸众生力。如是等力，一切具足。身色相好，功德辩才，具足庄严，无与等者。恭敬供养无量诸佛，常为诸佛所共称叹。究竟菩萨诸波罗蜜，修空、无相、无愿三昧，不生不灭诸三昧门。远离声闻、缘觉之地。阿难，彼诸菩萨，成就如是无量功德，我但为汝略言之耳。若广说者，百千万劫不能穷尽。\n",
              "佛告弥勒菩萨、诸天人等：无量寿国声闻、菩萨，功德智慧，不可称说。又其国土，微妙安乐清净若此。何不力为善，念道之自然。著于无上下，洞达无边际。宜各勤精进，努力自求之。必得超绝去，往生安乐国。横截五恶道，恶道自然闭。升道无穷极，易往而无人。其国不逆违，自然之所牵。何不弃世事，勤行求道德。可得极长生，寿乐无有极。\n",
              "然世人薄俗，共诤不急之事。于此剧恶极苦之中，勤身营务，以自给济。无尊无卑，无贫无富，少长男女，共忧钱财。有无同然，忧思适等。屏营愁苦，累念积虑。为心走使，无有安时。有田忧田，有宅忧宅。牛马六畜、奴婢、钱财、衣食、什物，复共忧之。重思累息，忧念愁怖。横为非常水火、盗贼、怨家、债主，焚漂劫夺，消散磨灭。忧毒忪忪，无有解时。结愤心中，不离忧恼。心坚意固，适无纵舍。或坐摧碎，身亡命终，弃捐之去，莫谁随者。尊贵豪富，亦有斯患。忧惧万端，勤苦若此，结众寒热，与痛共居。贫穷下劣，困乏常无。无田亦忧欲有田，无宅亦忧欲有宅。无牛马六畜、奴婢、钱财、衣食、什物，亦忧欲有之。适有一，复少一，有是少是，思有齐等。适欲具有，便复糜散。如是忧苦，当复求索。不能时得，思想无益。身心俱劳，坐起不安。忧念相随，勤苦若此，亦结众寒热，与痛共居。或时坐之终身夭命。不肯为善，行道进德，寿终身死，当独远去，有所趣向。善恶之道，莫能知者。佛告弥勒菩萨、诸天人等：无量寿国声闻、菩萨，功德智慧，不可称说。又其国土，微妙安乐清净若此。何不力为善，念道之自然。著于无上下，洞达无边际。宜各勤精进，努力自求之。必得超绝去，往生安乐国。横截五恶道，恶道自然闭。升道无穷极，易往而无人。其国不逆违，自然之所牵。何不弃世事，勤行求道德。可得极长生，寿乐无有极。\n",
              "然世人薄俗，共诤不急之事。于此剧恶极苦之中，勤身营务，以自给济。无尊无卑，无贫无富，少长男女，共忧钱财。有无同然，忧思适等。屏营愁苦，累念积虑。为心走使，无有安时。有田忧田，有宅忧宅。牛马六畜、奴婢、钱财、衣食、什物，复共忧之。重思累息，忧念愁怖。横为非常水火、盗贼、怨家、债主，焚漂劫夺，消散磨灭。忧毒忪忪，无有解时。结愤心中，不离忧恼。心坚意固，适无纵舍。或坐摧碎，身亡命终，弃捐之去，莫谁随者。尊贵豪富，亦有斯患。忧惧万端，勤苦若此，结众寒热，与痛共居。贫穷下劣，困乏常无。无田亦忧欲有田，无宅亦忧欲有宅。无牛马六畜、奴婢、钱财、衣食、什物，亦忧欲有之。适有一，复少一，有是少是，思有齐等。适欲具有，便复糜散。如是忧苦，当复求索。不能时得，思想无益。身心俱劳，坐起不安。忧念相随，勤苦若此，亦结众寒热，与痛共居。或时坐之终身夭命。不肯为善，行道进德，寿终身死，当独远去，有所趣向。善恶之道，莫能知者。\n",
              "世间人民，父子兄弟，夫妇家室，中外亲属，当相敬爱，无相憎嫉。有无相通，无得贪惜。言色常和，莫相违戾。或时心诤，有所恚怒。今世恨意，微相憎嫉，后世转剧，至成大怨。所以者何？世间之事，更相患害。虽不即时应急相破，然含毒畜怒，结愤精神，自然克识，不得相离。皆当对生，更相报复。人在世间，爱欲之中，独生独死，独去独来。当行至趣苦乐之地，身自当之，无有代者。善恶变化，殃福异处，宿预严待，当独趣入。远到他所，莫能见者。善恶自然追行所生，窈窈冥冥，别离久长。道路不同，会见无期。甚难甚难，今得相值。何不弃众事，各遇强健时，努力勤修善，精进愿度世。可得极长生，如何不求道。安所须待，欲何乐乎？\n",
              "如是世人，不信作善得善，为道得道。不信人死更生，惠施得福。善恶之事，都不信之。谓之不然，终无有是。但坐此故，且自见之。更相瞻视，先后同然。转相承受，父余教令。先人祖父，素不为善，不识道德。身愚神闇，心塞意闭。死生之趣，善恶之道，自不能见，无有语者。吉凶祸福，竞各作之，无一怪也。生死常道，转相嗣立。或父哭子，或子哭父。兄弟夫妇，更相哭泣。颠倒上下，无常根本，皆当过去，不可常保。教语开导，信之者少。是以生死流转，无有休止。如此之人，蒙冥抵突，不信经法，心无远虑，各欲快意，痴惑爱欲。不达于道德，迷没于瞋怒，贪狼于财色，坐之不得道。当更恶趣苦，生死无穷已，哀哉甚可伤！或时室家父子，兄弟夫妇，一死一生，更相哀愍。恩爱思慕，忧念结缚，心意痛著，迭相顾恋，穷日卒岁，无有解已。教语道德，心不开明。思想恩好，不离情欲。昏蒙闇塞，愚惑所覆。不能深思熟计，心自端正，专精行道，决断世事。便旋至竟，年寿终尽，不能得道，无可奈何。总猥愦扰，皆贪爱欲。惑道者众，悟之者少。世间匆匆，无可聊赖。尊卑上下，贫富贵贱，勤苦匆务，各怀杀毒。恶气窈冥，为妄兴事。违逆天地，不从人心。自然非恶，先随与之，恣听所为，待其罪极，其寿未终尽，便顿夺之。下入恶道，累世勤苦，展转其中，数千亿劫，无有出期。痛不可言，甚可哀愍。\n",
              "佛告弥勒菩萨、诸天人等：我今语汝，世间之事，人用是故，坐不得道。当熟思计，远离众恶。择其善者，勤而行之。爱欲荣华，不可常保。皆当别离，无可乐者。遇佛在世，当勤精进。其有至愿生安乐国者，可得智慧明达，功德殊胜。勿得随心所欲，亏负经戒，在人后也。倘有疑意，不解经者，可具问佛，当为说之。\n",
              "弥勒菩萨长跪白言：佛威神尊重，所说快善。听佛经语，贯心思之，世人实尔，如佛所言。今佛慈愍，显示大道，耳目开明，长得度脱。闻佛所说，莫不欢喜。诸天人民、蠕动之类，皆蒙慈恩，解脱忧苦。佛语教诫，甚深甚善。智慧明见八方上下去来今事，莫不究畅。今我众等，所以蒙得度脱，皆佛前世求道之时，谦苦所致。恩德普覆，福禄巍巍。光明彻照，达空无极，开入泥洹。教授典揽，威制消化。感动十方，无穷无极。佛为法王，尊超众圣，普为一切天人之师，随心所愿，皆令得道。今得值佛，复闻无量寿声，靡不欢喜，心得开明。\n",
              "佛告弥勒：汝言是也。若有慈敬于佛者，实为大善。天下久久，乃复有佛。今我于此世作佛，演说经法，宣布道教，断诸疑网。拔爱欲之本，杜众恶之源。游步三界，无所挂碍。典揽智慧，众道之要。执持纲维，昭然分明。开示五趣，度未度者，决正生死泥洹之道。弥勒当知，汝从无数劫来，修菩萨行，欲度众生，其已久远。从汝得道，至于泥洹，不可称数。汝及十方诸天人民一切四众，永劫已来，展转五道，忧畏勤苦，不可具言。乃至今世，生死不绝。与佛相值，听受经法，又复得闻无量寿佛，快哉甚善，吾助尔喜！汝今亦可自厌生、死、老、病痛苦，恶露不净，无可乐者。宜自决断，端身正行，益作诸善。修己洁净，洗除心垢。言行忠信，表里相应。人能自度，转相拯济，精明求愿，积累善本。虽一世勤苦，须臾之间。后生无量寿国，快乐无极。长与道德合明，永拔生死根本。无复贪、恚、愚痴苦恼之患，欲寿一劫、百劫、千亿万劫，自在随意，皆可得之。无为自然，次于泥洹之道。汝等宜各精进，求心所愿。无得疑惑中悔，自为过咎，生彼边地七宝宫殿，五百岁中受诸厄也。\n",
              "弥勒白言：受佛重诲，专精修学，如教奉行，不敢有疑。\n",
              "佛告弥勒：汝等能于此世，端心正意，不作众恶，甚为至德。十方世界，最无伦匹。所以者何？诸佛国土，天人之类，自然作善，不大为恶，易可开化。今我于此世间作佛，处于五恶、五痛、五烧之中，为最剧苦，教化群生，令舍五恶，令去五痛，令离五烧，降化其意，令持五善，获其福德度世长寿泥洹之道。\n",
              "佛言：何等五恶？何等五痛？何等五烧？何等消化五恶，令持五善，获其福德度世长寿泥洹之道？其一恶者，诸天人民、蠕动之类，欲为众恶，莫不皆然。强者伏弱，转相克贼。残害杀戮，迭相吞噬。不知修善，恶逆无道。后受殃罚，自然趣向。神明记识，犯者不赦。故有贫穷下贱、乞丐孤独、聋盲喑哑、愚痴弊恶，至有尪狂不逮之属。又有尊贵豪富、高才明达，皆由宿世慈孝，修善积德所致。世有常道，王法牢狱，不肯畏慎，为恶入罪，受其殃罚。求望解脱，难得免出。世间有此目前现事，寿终后世，尤深尤剧。入其幽冥，转生受身。譬如王法，痛苦极刑。故有自然三途，无量苦恼。转贸其身，改形易道。所受寿命，或长或短。魂神精识，自然趣之。当独值向，相从共生。更相报复，无有止已。殃恶未尽，不得相离。展转其中，无有出期，难得解脱，痛不可言。天地之间自然有是，虽不即时卒暴应至，善恶之道，会当归之。是为一大恶一痛一烧，勤苦如是。譬如大火，焚烧人身。人能于中一心制意，端身正行，独作诸善，不为众恶者，身独度脱，获其福德度世上天泥洹之道，是为一大善也。\n",
              "佛言：其二恶者，世间人民，父子兄弟，室家夫妇，都无义理，不顺法度。奢淫骄纵，各欲快意。任心自恣，更相欺惑。心口各异，言念无实。佞谄不忠，巧言谀媚。嫉贤谤善，陷入怨枉。主上不明，任用臣下。臣下自在，机伪多端。践度能行，知其形势。在位不正，为其所欺。妄损忠良，不当天心。臣欺其君，子欺其父。兄弟夫妇，中外知识，更相欺诳。各怀贪欲、瞋恚、愚痴。欲自厚己，欲贪多有。尊卑上下，心俱同然。破家亡身，不顾前后。亲属内外，坐之灭族。或时室家知识、乡党市里、愚民野人，转共从事，更相利害，忿成怨结。富有悭惜，不肯施与。爱保贪重，心劳身苦。如是至竟，无所恃怙。独来独去，无一随者。善恶祸福，追命所生。或在乐处，或入苦毒，然后乃悔，当复何及？世间人民，心愚少智。见善憎谤，不思慕及。但欲为恶，妄作非法。常怀盗心，悕望他利。消散磨尽，而复求索。邪心不正，惧人有色。不预思计，事至乃悔。今世现有王法牢狱，随罪趣向，受其殃罚。因其前世不信道德，不修善本。今复为恶，天神克识，别其名籍。寿终神逝，下入恶道。故有自然三途，无量苦恼。展转其中，世世累劫，无有出期，难得解脱，痛不可言。是为二大恶二痛二烧，勤苦如是。譬如大火，焚烧人身。人能于中一心制意，端身正行，独作诸善，不为众恶者，身独度脱，获其福德度世上天泥洹之道，是为二大善也。\n",
              "佛言：其三恶者，世间人民，相因寄生，共居天地之间。处年寿命，无能几何。上有贤明长者、尊贵豪富，下有贫穷厮贱、尪劣愚夫，中有不善之人，常怀邪恶。但念淫泆，烦满胸中。爱欲交乱，坐起不安。贪意守惜，但欲唐得。眄睐细色，邪态外逸。自妻厌憎，私妄出入。费损家财，事为非法。交结聚会，兴师相伐。攻劫杀戮，强夺无道。恶心在外，不自修业。盗窃趣得，欲击成事。恐势迫胁，归给妻子。恣心快意，极身作乐。或于亲属，不避尊卑。家室中外，患而苦之。亦复不畏王法禁令。如是之恶，著于人鬼。日月照见，神明记识。故有自然三途，无量苦恼。展转其中，世世累劫，无有出期，难得解脱，痛不可言。是为三大恶三痛三烧，勤苦如是。譬如大火，焚烧人身。人能于中一心制意，端身正行，独作诸善，不为众恶者，身独度脱，获其福德度世上天泥洹之道，是为三大善也。\n",
              "佛言：其四恶者，世间人民，不念修善。转相教令，共为众恶。两舌、恶口、妄言、绮语。谗贼斗乱，憎嫉善人。败坏贤明，于傍快喜。不孝二亲，轻慢师长。朋友无信，难得诚实。尊贵自大，谓己有道。横行威势，侵易于人。不能自知，为恶无耻。自以强健，欲人敬难。不畏天地神明日月，不肯作善，难可降化。自用偃蹇，谓可常尔。无所忧惧，常怀骄慢。如是众恶，天神记识。赖其前世颇作福德，小善扶接，营护助之。今世为恶，福德尽灭。诸善鬼神，各去离之。身独空立，无所复依。寿命终尽，诸恶所归。自然迫促，共趣夺之。又其名籍，记在神明。殃咎牵引，当往趣向。罪报自然，无从舍离。但得前行，入于火镬。身心摧碎，精神痛苦。当斯之时，悔复何及？天道冏然，不得蹉跌。故有自然三途，无量苦恼。展转其中，世世累劫，无有出期，难得解脱，痛不可言。是为四大恶四痛四烧，勤苦如是。譬如大火，焚烧人身。人能于中一心制意，端身正行，独作诸善，不为众恶，身独度脱，获其福德度世上天泥洹之道，是为四大善也。\n",
              "佛言：其五恶者，世间人民，徙倚懈惰，不肯作善，治身修业。家室眷属，饥寒困苦。父母教诲，瞋目怒应。言令不和，违戾反逆。譬如怨家，不如无子。取与无节，众共患厌。负恩违义，无有报偿之心。贫穷困乏，不能复得。辜较纵夺，放恣游散。串数唐得，用自赈给。耽酒嗜美，饮食无度。肆心荡逸，鲁扈抵突。不识人情，强欲抑制。见人有善，妒嫉恶之。无义无礼，无所顾难。自用识当，不可谏晓。六亲眷属，所资有无，不能忧念。不惟父母之恩，不存师友之义。心常念恶，口常言恶，身常行恶，曾无一善。不信先圣诸佛经法，不信行道可得度世，不信死后神明更生。不信作善得善，为恶得恶。欲杀真人，斗乱众僧。欲害父母、兄弟、眷属。六亲憎恶，愿令其死。如是世人，心意俱然。愚痴蒙昧，而自以智慧。不知生所从来，死所趣向。不仁不顺，恶逆天地。而于其中，悕望侥幸。欲求长生，会当归死。慈心教诲，令其念善，开示生死善恶之趣，自然有是，而不肯信之。苦心与语，无益其人。心中闭塞，意不开解。大命将终，悔惧交至。不预修善，临穷方悔，悔之于后，将何及乎？天地之间，五道分明。恢廓窈冥，浩浩茫茫。善恶报应，祸福相承。身自当之，无谁代者。数之自然，应期所行。殃咎追命，无得从舍。善人行善，从乐入乐，从明入明。恶人行恶，从苦入苦，从冥入冥。谁能知者？独佛知耳。教语开示，信用者少。生死不休，恶道不绝。如是世人，难可具尽。故有自然三途，无量苦恼。展转其中，世世累劫，无有出期，难得解脱，痛不可言。是为五大恶五痛五烧，勤苦如是。譬如大火，焚烧人身。人能于中一心制意，端身正念，言行相副，所作至诚，所语如语，心口不转，独作诸善，不为众恶，身独度脱，获其福德度世上天泥洹之道，是为五大善也。\n",
              "佛告弥勒：吾语汝等，是世五恶，勤苦若此。五痛五烧，展转相生。但作众恶，不修善本，皆悉自然入诸恶趣。或其今世先被殃病，求死不得，求生不得，罪恶所招，示众见之。身死随行，入三恶道。苦毒无量，自相燋然。至其久后，共作怨结。从小微起，遂成大恶。皆由贪著财色，不能施惠。痴欲所迫，随心思想。烦恼结缚，无有解已。厚己诤利，无所省录。富贵荣华，当时快意。不能忍辱，不务修善。威势无几，随以磨灭。身坐劳苦，久后大剧。天道弛张，自然纠举。纲维罗网，上下相应。茕茕忪忪，当入其中。古今有是，痛哉可伤！\n",
              "佛语弥勒：世间如是，佛皆哀之。以威神力，摧灭众恶，悉令就善。弃捐所思，奉持经戒。受行道法，无所违失。终得度世泥洹之道。\n",
              "佛言：汝今诸天人民，及后世人，得佛经语，当熟思之。能于其中，端心正行。主上为善，率化其下。转相敕令，各自端守。尊圣敬善，仁慈博爱。佛语教诲，无敢亏负。当求度世，拔断生死众恶之本，当离三途无量忧怖苦痛之道。汝等于是广植德本，布恩施惠，勿犯道禁。忍辱精进，一心智慧。转相教化，为德立善。正心正意，斋戒清净，一日一夜，胜在无量寿国为善百岁。所以者何？彼佛国土，无为自然，皆积众善，无毛发之恶。于此修善十日十夜，胜于他方诸佛国中为善千岁。所以者何？他方佛国，为善者多，为恶者少，福德自然，无造恶之地。唯此间多恶，无有自然。勤苦求欲，转相欺殆。心劳形困，饮苦食毒。如是恶务，未尝宁息。吾哀汝等天人之类，苦心诲喻，教令修善。随宜开导，授与经法，莫不承用。在意所愿，皆令得道。佛所游履国邑丘聚，靡不蒙化。天下和顺，日月清明。风雨以时，灾厉不起。国丰民安，兵戈无用。崇德兴仁，务修礼让。\n",
              "佛言：我哀愍汝等诸天人民，甚于父母念子。今我于此世作佛，降化五恶，消除五痛，绝灭五烧。以善攻恶，拔生死之苦。令获五德，升无为之安。吾去世后，经道渐灭，人民谄伪，复为众恶。五烧五痛，还如前法。久后转剧，不可悉说。我但为汝略言之耳。\n",
              "佛语弥勒：汝等各善思之，转相教诫，如佛经法，无得犯也。\n",
              "于是弥勒菩萨合掌白言：佛所说甚善，世人实尔。如来普慈哀愍，悉令度脱。受佛重诲，不敢违失。\n",
              "佛告阿难：汝起更整衣服，合掌恭敬，礼无量寿佛。十方国土诸佛如来，常共称扬赞叹彼佛，无著无碍。\n",
              "于是阿难起整衣服，正身西面，恭敬合掌，五体投地，礼无量寿佛。白言：世尊，愿见彼佛安乐国土，及诸菩萨、声闻大众。\n",
              "说是语已，即时无量寿佛放大光明，普照一切诸佛世界。金刚围山、须弥山王、大小诸山、一切所有，皆同一色。譬如劫水弥满世界，其中万物沉没不现，滉漾浩汗，唯见大水。彼佛光明，亦复如是。声闻、菩萨、一切光明，皆悉隐蔽，唯见佛光，明耀显赫。\n",
              "尔时阿难即见无量寿佛，威德巍巍，如须弥山王，高出一切诸世界上。相好光明，靡不照耀。此会四众，一时悉见。彼见此土，亦复如是。\n",
              "尔时佛告阿难及慈氏菩萨：汝见彼国，从地已上，至净居天，其中所有微妙严净自然之物，为悉见否？\n",
              "阿难对曰：唯然已见。\n",
              "汝宁复闻无量寿佛大音宣布一切世界化众生否？\n",
              "阿难对曰：唯然已闻。\n",
              "彼国人民，乘百千由旬七宝宫殿，无所障碍，遍至十方供养诸佛，汝复见否？\n",
              "对曰：已见。\n",
              "彼国人民，有胎生者，汝复见否？\n",
              "对曰：已见。其胎生者，所处宫殿，或百由旬，或五百由旬。各于其中受诸快乐，如忉利天上，亦皆自然。\n",
              "尔时慈氏菩萨白佛言：世尊，何因何缘，彼国人民胎生、化生？\n",
              "佛告慈氏：若有众生，以疑惑心，修诸功德，愿生彼国。不了佛智、不思议智、不可称智、大乘广智、无等无伦最上胜智。于此诸智，疑惑不信。然犹信罪福，修习善本，愿生其国。此诸众生，生彼宫殿，寿五百岁，常不见佛，不闻经法，不见菩萨、声闻圣众。是故于彼国土，谓之胎生。若有众生，明信佛智，乃至胜智，作诸功德，信心回向。此诸众生，于七宝华中，自然化生，跏趺而坐。须臾之顷，身相光明，智慧功德，如诸菩萨具足成就。复次慈氏，他方诸大菩萨，发心欲见无量寿佛，恭敬供养，及诸菩萨、声闻圣众。彼菩萨等，命终得生无量寿国，于七宝华中，自然化生。弥勒当知，彼化生者，智慧胜故。其胎生者，皆无智慧，于五百岁中，常不见佛，不闻经法，不见菩萨、诸声闻众。无由供养于佛，不知菩萨法式，不得修习功德。当知此人，宿世之时，无有智慧，疑惑所致。\n",
              "佛告弥勒：譬如转轮圣王，有七宝牢狱，种种庄严，张设床帐，悬诸缯盖。若有诸小王子，得罪于王，辄内彼狱中，系以金锁。供养饭食、衣服、床蓐、华香、伎乐，如转轮王，无所乏少。于意云何，此诸王子，宁乐彼处否？\n",
              "对曰：不也。但种种方便，求诸大力，欲自勉出。\n",
              "佛告弥勒：此诸众生，亦复如是。以疑惑佛智故，生彼七宝宫殿，无有形罚，乃至一念恶事。但于五百岁中，不见三宝，不得供养修诸善本，以此为苦。虽有余乐，犹不乐彼处。若此众生，识其本罪，深自悔责，求离彼处，即得如意，往诣无量寿佛所，恭敬供养，亦得遍至无量无数诸余佛所，修诸功德。弥勒当知，其有菩萨，生疑惑者，为失大利。是故应当明信诸佛无上智慧。\n",
              "弥勒菩萨白佛言：世尊，于此世界，有几所不退菩萨，生彼佛国？\n",
              "佛告弥勒：于此世界，六十七亿不退菩萨，往生彼国。一一菩萨，已曾供养无数诸佛，次如弥勒者也。诸小行菩萨，及修习少功德者，不可称计，皆当往生。\n",
              "佛告弥勒：不但我刹诸菩萨等，往生彼国。他方佛土，亦复如是。其第一佛，名曰远照，彼有百八十亿菩萨，皆当往生。其第二佛，名曰宝藏，彼有九十亿菩萨，皆当往生。其第三佛，名曰无量音，彼有二百二十亿菩萨，皆当往生。其第四佛，名曰甘露味，彼有二百五十亿菩萨，皆当往生。其第五佛，名曰龙胜，彼有十四亿菩萨，皆当往生。其第六佛，名曰胜力，彼有万四千菩萨，皆当往生。其第七佛，名曰狮子，彼有五百菩萨，皆当往生。其第八佛，名曰离垢光，彼有八十亿菩萨，皆当往生。其第九佛，名曰德首，彼有六十亿菩萨，皆当往生。其第十佛，名曰妙德山，彼有六十亿菩萨，皆当往生。其第十一佛，名曰人王，彼有十亿菩萨，皆当往生。其第十二佛，名曰无上华，彼有无数不可称计诸菩萨众，皆不退转，智慧勇猛，已曾供养无量诸佛。于七日中，即能摄取百千亿劫大士所修坚固之法。斯等菩萨，皆当往生。其第十三佛，名曰无畏，彼有七百九十亿大菩萨众，诸小菩萨及比丘等，不可称计，皆当往生。\n",
              "佛语弥勒：不但此十四佛国中诸菩萨等，当往生也。十方世界无量佛国，其往生者，亦复如是，甚多无数。我但说十方诸佛名号，及菩萨、比丘生彼国者，昼夜一劫，尚未能尽。我今为汝略说之耳。\n",
              "佛告弥勒：其有得闻彼佛名号，欢喜踊跃，乃至一念，当知此人为得大利，则是具足无上功德。是故弥勒，设有大火，充满三千大千世界，要当过此，闻是经法，欢喜信乐，受持读诵，如说修行。所以者何？多有菩萨，欲闻此经，而不能得。若有众生，闻此经者，于无上道，终不退转。是故应当专心信受，持诵说行。吾今为诸众生，说此经法，令见无量寿佛，及其国土一切所有。所当为者，皆可求之。无得以我灭度之后，复生疑惑。当来之世，经道灭尽，我以慈悲哀愍，特留此经，止住百岁。其有众生，值斯经者，随意所愿，皆可得度。\n",
              "佛语弥勒：如来兴世，难值难见。诸佛经道，难得难闻。菩萨胜法，诸波罗蜜，得闻亦难。遇善知识，闻法能行，此亦为难。若闻斯经，信乐受持，难中之难，无过此难。是故我法，如是作，如是说，如是教。应当信顺，如法修行。\n",
              "尔时世尊，说此经法，无量众生，皆发无上正觉之心。万二千那由他人，得清净法眼。二十二亿诸天人民，得阿那含果。八十万比丘，漏尽意解。四十亿菩萨，得不退转。以弘誓功德而自庄严。于将来世，当成正觉。尔时三千大千世界六种震动，大光普照十方国土。百千音乐，自然而作。无量妙华，芬芬而降。\n",
              "佛说经已，弥勒菩萨及十方来诸菩萨众、长老阿难、诸大声闻，一切大众，靡不欢喜。"
            ]
          }
        ],
        "page": ""
      },
      {
        "id": 2,
        "level": 2,
        "title": "简介",
        "brief": "",
        "media": "wuliang.mp3",
        "list": [],
        "page": ["《佛说无量寿经》（简称《无量寿经》，亦称《大阿弥陀经》参阅汉译版本），是净土宗的基本经典之一，为“净土五经一论”中的一经，净土宗的大部分修行方法均可在该经中找到理论依据。\n", "经中介绍法藏比丘（无量寿佛）所发诸大愿（依版本不同而数量不一，有二十四愿、三十六愿，最多为四十八愿，详见汉译版本），以及弥陀净土的样貌。极乐世界由阿弥陀佛接引众生，众生临终之时能够持念阿弥陀佛圣号，并且心不颠倒（不昏迷意识不清），更甚者则一心不乱（伏住其他念头想法只有佛号），如此则生极乐世界，于莲花中化生，生则可听弥陀为之说法，弥陀身旁有观世音及大势至菩萨侍，彼界一切音声、色相悉演妙法，隋众生心而应所知量。极乐世界无三恶道（即畜生、饿鬼、地狱），亦无生老病死苦，更没有爱别离苦、怨憎会苦与求不得苦等。不但空间广大无边，气候温和怡人，而且地势平坦，七宝为地，有宫殿楼阁，树现佛刹，无数由七宝所成的水池，八功德水常在池中。另有无量无数微妙香洁的莲花以及百千种奇妙杂色之鸟。不但常作天乐，常见天花缤纷落下，更能够常闻无量宝香飘散。而且所有事物皆放光明，尽善尽美。最令人向往的是能够随时见佛亦可随时闻法。而且最终必然成佛。\n\n", "彭际清说：“《无量寿经》是中本《华严经》，《阿弥陀经》是小本《华严经》。”以《华严经》末后有“十大愿王，导归极乐”一文，将本经与其他二经串联在一起。"]
      },
      {
        "id": 3,
        "level": 2,
        "title": "汉译版本",
        "brief": "",
        "media": "wuliang.mp3",
        "list": [],
        "page": ["历史上自东汉至赵宋一共有八代十二译，计为汉二、吴一、曹魏二、西晋一、东晋二、刘宋二、唐一、赵宋一。宋元至今只存五种。鉴于原译本内容、文字间的出入，尤其是阿弥陀佛四十八愿各译愿数不尽相同，尔后陆续有居士将之会集，至今共有四次会集。此五种译本和四种会集合成“大经九种”。\n\n", "五种原始汉译本\n", "《佛说无量清净平等觉经》——后汉月氏沙门支娄迦谶译于洛阳。吕澂于《新编汉文大藏经目录》考证，应是西晋竺法护译。阿弥陀佛愿文为廿四愿。\n", "《佛说阿弥陀三耶三佛萨楼佛檀过度人道经》，一名《无量寿经》，一名《阿弥陀经》——经录上题名三国吴月氏优婆塞支谦译，但经日本学者考证，应是东汉月支三藏法师支娄迦谶译，后经支谦改定。阿弥陀佛愿文为廿四愿。\n", "《佛说无量寿经》——曹魏印度沙门康僧铠译于洛阳白马寺，永嘉四年壬寅。但经日本学者考证，应是东晋佛陀跋陀罗及刘宋宝云共译（西元421年）。阿弥陀佛愿文为四十八愿。该版本因被中国汉地净土宗第十三代祖师，民国时期的僧人释印光指定为后世净宗学人所依之译本，在此之后影响较其余译本要大。\n", "《大宝积经无量寿如来会》，简名《无量寿如来会》——唐南印度三藏法师菩提流志奉诏译。《大宝积经》其中一品。现代在尼泊尔发现的梵文原本，内容同于此经。阿弥陀佛愿文为四十八愿。藕益大师在《法海观澜》认为在所有汉译本中，唐本最佳。\n", "《佛说大乘无量寿庄严经》——赵宋西天三藏朝散大夫试光禄卿明教大师法贤奉诏译。阿弥陀佛愿文为卅六愿。藕益大师在《阅藏知津》中亦有评价：“法贤本中，有慈氏问答，尤妙。”\n", "由于这五种译本义理互有优劣彰晦，例如汉吴二译文辞冗繁，魏译文辞详赡义理圆足，唐译简练精确， 各有所长。\n\n", "四种会集本\n", "自宋迄今，凡为四种：\n", "《大阿弥陀经》——赵宋国学进士王龙舒(王日休)校辑。此会集本只参考四种原译本，而未录《大宝积经无量寿如来会》(唐译)，是为“四会本”。该本曾在当时盛行，并收入于龙藏与日本大正藏。\n", "《无量寿经》——清初彭绍升(彭际清、彭二林)节校。彭氏凿于王本之失，乃专就《魏译》去其繁复，并按云栖本，增入四十八愿先后数目，仍名《无量寿经》。此本只是《魏译》之节校本，而非诸译之会集本。近代丁福保居士，作《无量寿经笺注》，所注者即彭本。\n", "《摩诃阿弥陀经》——清咸丰菩萨戒弟子承贯邵杨魏源(魏承贯、魏默深)会译。原名《无量寿经》，后经正定王荫幅居士校订，并改今名。魏氏之本，集五种原译，是为“五会本之始”。同治中王荫福居士即崇魏本，曾亲记云王氏复博考众本，手自校仇，并定经名为《摩诃阿弥陀经》。\n", "《佛说大乘无量寿庄严清净平等觉经》——民国菩萨戒弟子郓城夏莲居会集。该本经现代僧人释净空推崇之后，也具有一定的影响。\n\n", "七种佚失本\n", "据《开元释教录》计为：\n", "《无量寿经》二卷——后汉安息国沙门安世高译。桓灵之世。\n", "《无量清净平等觉经》二卷——曹魏沙门帛延译于洛阳白马寺。甘露三年戊寅。\n", "《无量寿经》二卷——晋沙门竺昙摩罗察(晋言，法护)译。永嘉二年。\n", "《无量寿至真等正觉经》二卷——一名《乐佛土乐经》，一名《极乐佛土经》。东晋西域沙门竺法力译。恭帝元熙元年己未。\n", "《新无量寿经》二卷——东晋迦毗罗卫国沙门佛陀跋陀罗(晋言，觉贤)译于道场寺，刘宋永初二年。\n", "《新无量寿经》二卷——宋凉州沙门宝云译于道场寺，永初二年。\n", "《新无量寿经》二卷——宋罽宾国沙门昙摩罗蜜多(晋言，法秀)译，元嘉年中。\n"]
      },
      {
        "id": 4,
        "level": 2,
        "title": "内容大意",
        "brief": "",
        "media": "wuliang.mp3",
        "list": [],
        "page": ["叙述释迦牟尼佛在王舍城耆阇崛山，为大比丘众12000人及普贤、慈氏等诸大菩萨说法，谓过去世自在王佛时，有国王出家为僧，号法藏，发四十八大愿，称：“十方众生，至心信乐，欲生我国，乃至十念，若不生者，不取正觉。”经漫长时期，积无量德行，在十劫前成佛，号“无量寿佛”。光明寿命最尊第一。其国土谓安乐净土，无量功德庄严，国中声闻、菩萨无数，讲堂、精舍、宫殿、楼观、宝树、宝池等均以七宝严饰，百味饮食随意而至，自然演出万种伎乐，皆是法音。其国人等智慧高明，颜貌端庄，但受诸乐，无有众苦，皆能趋向佛之正道。至于往生者有上辈、中辈、下辈之分。彼国菩萨都得到一生补处（即隔一生而成佛），以观世音、大势至为上首。最后释迦牟尼劝弥勒及诸天人等，备勤精进，不存怀疑，信心回向，便能在彼国七宝华中化生，等等。"]
      },
      {
        "id": 5,
        "level": 2,
        "title": "摄生三愿",
        "brief": "",
        "media": "wuliang.mp3",
        "list": [],
        "page": ["48愿的核心是“摄生三愿”，分别对应“信愿行”三资粮：\n\n", "第18愿：以“信”带动“愿、行”。重点在于“至心信乐”。针对根性差一些、完全依靠佛力的众生。彻底依靠他力、仰承弥陀本愿，没有丝毫怀疑，相信自己一定被摄受、绝定往生，而欢喜无量。\n\n", "第19愿：以“愿”带动“信、行”。愿心里面包括了信心。针对的是有大根性的修行人、祖师大德。他们为了庄严菩提心而广修功德、为了早证菩提而求生极乐，所以临终只要一发愿、即得往生。\n\n", "第20愿：以“行”带动“信、愿”。针对的是普通根性的修行人：信愿不足、又难以发出大菩提心。只好从事修入手：一心系念、行善积德，积累足够的往生资粮。是自力和他力结合的传统修法。"]
      }
    ]
  },
  {
    "id": 1002,
    "level": 1,
    "title": "佛说十善业道经",
    "brief": "唐于阗三藏法师实叉难陀译",
    "media": "ten.mp3",
    "page": "",
    "sections": [
      {
        "id": 1,
        "level": 2,
        "title": "经文",
        "brief": "",
        "media": "ten.mp3",
        "list": [],
        "page": ["如是我闻。一时，佛在娑竭罗龙宫，与八千大比丘众、三万二千菩萨摩诃萨俱。尔时，世尊告龙王言。一切众生，心想异故，造业亦异，由是故有诸趣轮转。龙王，汝见此会及大海中，形色种类，各别不耶？如是一切，靡不由心，造善不善，身业语业意业所致。而心无色，不可见取，但是虚妄，诸法集起，毕竟无主，无我我所。虽各随业，所现不同，而实于中，无有作者，故一切法皆不思议。自性如幻，智者知已，应修善业，以是所生蕴处界等，皆悉端正，见者无厌。龙王，汝观佛身，从百千亿福德所生，诸相庄严，光明显曜，蔽诸大众，设无量亿自在梵王，悉不复现，其有瞻仰如来身者，岂不目眩。汝又观此诸大菩萨，妙色严净，一切皆由修习善业福德而生。又诸天龙八部众等大威势者，亦因善业福德所生。今大海中所有众生，形色粗鄙，或大或小，皆由自心种种想念，作身语意诸不善业，是故随业，各自受报。汝今常应如是修学，亦令众生了达因果，修习善业。汝当于此，正见不动，勿复堕在断常见中，于诸福田，欢喜敬养，是故汝等，亦得人天尊敬供养。\n", "龙王，当知菩萨有一法，能断一切诸恶道苦。何等为一？谓于昼夜，常念思惟观察善法，令诸善法念念增长，不容毫分不善间杂，是即能令诸恶永断，善法圆满，常得亲近诸佛菩萨及余圣众。言善法者，谓人天身、声闻菩提、独觉菩提、无上菩提，皆依此法，以为根本，而得成就，故名善法。此法即是十善业道。何等为十？谓能永离杀生、偷盗、邪行、妄语、两舌、恶口、绮语、贪欲、嗔恚、邪见。\n", "龙王，若离杀生，即得成就十离恼法。何等为十？一、于诸众生，普施无畏。二、常于众生，起大慈心。三、永断一切嗔恚习气。四、身常无病。五、寿命长远。六、恒为非人之所守护。七、常无恶梦，寝觉快乐。八、灭除怨结，众怨自解。九、无恶道怖。十、命终生天。是为十。若能回向阿耨多罗三藐三菩提者，后成佛时，得佛随心自在寿命。\n", "复次龙王。若离偷盗，即得十种可保信法。何等为十？一、资财盈积，王贼水火及非爱子，不能散灭。二、多人爱念。三、人不欺负。四、十方赞美。五、不忧损害。六、善名流布。七、处众无畏。八、财命色力安乐，辩才具足无缺。九、常怀施意。十、命终生天。是为十。若能回向阿耨多罗三藐三菩提者，后成佛时，得证清净大菩提智。\n", "复次龙王。若离邪行，即得四种智所赞法。何等为四？一、诸根调顺。二、永离諠掉。三、世所称叹。四、妻莫能侵。是为四。若能回向阿耨多罗三藐三菩提者，后成佛时，得佛丈夫隐密藏相。\n", "复次龙王。若离妄语，即得八种天所赞法。何等为八？一、口常清净，优钵华香。二、为诸世间之所信伏。三、发言成证，人天敬爱。四、常以爱语，安慰众生。五、得胜意乐，三业清净。六、言无误失，心常欢喜。七、发言尊重，人天奉行。八、智慧殊胜，无能制伏。是为八。若能回向阿耨多罗三藐三菩提者，后成佛时，即得如来真实语。\n", "复次龙王。若离两舌，即得五种不可坏法。何等为五？一、得不坏身，无能害故。二、得不坏眷属，无能破故。三、得不坏信，顺本业故。四、得不坏法行，所修坚固故。五、得不坏善知识，不诳惑故。是为五。若能回向阿耨多罗三藐三菩提者，后成佛时，得正眷属，诸魔外道不能沮坏。\n", "复次龙王。若离恶口，即得成就八种净业。何等为八？一、言不乖度。二、言皆利益。三、言必契理。四、言词美妙。五、言可承领。六、言则信用。七、言无可讥。八、言尽爱乐。是为八。若能回向阿耨多罗三藐三菩提者，后成佛时，具足如来梵音声相。\n", "复次龙王。若离绮语，即得成就三种决定。何等为三？一、定为智人所爱。二、定能以智，如实答问。三、定于人天，威德最胜，无有虚妄。是为三。若能回向阿耨多罗三藐三菩提者，后成佛时，得如来诸所授记，皆不唐捐。\n", "复次龙王。若离贪欲，即得成就五种自在。何等为五？一、三业自在，诸根具足故。二、财物自在，一切怨贼不夺故。三、福德自在，随心所欲，物皆备故。四、王位自在，珍奇妙物，皆奉献故。五、所获之物，过本所求百倍殊胜，由于昔时不悭嫉故。是为五。若能回向阿耨多罗三藐三菩提者，后成佛时，三界特尊，皆共敬养。\n", "复次龙王。若离嗔恚，即得八种喜悦心法。何等为八？一、无损恼心。二、无嗔恚心。三、无诤讼心。四、柔和质直心。五、得圣者慈心。六、常作利益，安众生心。七、身相端严，众共尊敬。八、以和忍故，速生梵世。是为八。若能回向阿耨多罗三藐三菩提者，后成佛时，得佛无碍心，观者无厌。\n", "复次龙王。若离邪见，即得成就十功德法。何等为十？一、得真善意乐、真善等侣。二、深信因果，宁殒身命，终不作恶。三、惟归依佛，非余天等。四、直心正见，永离一切吉凶疑网。五、常生人天，不更恶道。六、无量福慧，转转增胜。七、永离邪道，行于圣道。八、不起身见，舍诸恶业。九、住无碍见。十、不堕诸难。是为十。若能回向阿耨多罗三藐三菩提者，后成佛时，速证一切佛法，成就自在神通。\n", "尔时，世尊复告龙王言。若有菩萨，依此善业，于修道时，能离杀害，而行施故，常富财宝，无能侵夺，长寿无夭，不为一切怨贼损害。离不与取，而行施故，常富财宝，无能侵夺，最胜无比，悉能备集诸佛法藏。离非梵行，而行施故，常富财宝，无能侵夺，其家贞顺，母及妻子，无有能以欲心视者。离虚诳语，而行施故，常富财宝，无能侵夺，离众毁谤，摄持正法，如其誓愿，所作必果。离离间语，而行施故，常富财宝，无能侵夺，眷属和睦，同一志乐，恒无乖诤。离粗恶语，而行施故，常富财宝，无能侵夺，一切众会，欢喜归依，言皆信受，无违拒者。离无义语，而行施故，常富财宝，无能侵夺，言不虚设，人皆敬受，能善方便，断诸疑惑。离贪求心，而行施故，常富财宝，无能侵夺，一切所有，悉以惠舍，信解坚固，具大威力。离忿怒心，而行施故，常富财宝，无能侵夺，速自成就，无碍心智，诸根严好，见皆敬爱。离邪倒心，而行施故，常富财宝，无能侵夺，恒生正见敬信之家，见佛闻法，供养众僧，常不忘失大菩提心。是为大士修菩萨道时，行十善业，以施庄严，所获大利如是。\n", "龙王，举要言之，行十善道，以戒庄严故，能生一切佛法义利，满足大愿。忍辱庄严故，得佛圆音，具众相好。精进庄严故，能破魔怨，入佛法藏。定庄严故，能生念慧惭愧轻安。慧庄严故，能断一切分别妄见。\n", "慈庄严故，于诸众生，不起恼害。悲庄严故，愍诸众生，常不厌舍。喜庄严故，见修善者，心无嫌嫉。舍庄严故，于顺违境，无爱恚心。\n", "四摄庄严故，常勤摄化一切众生。\n", "念处庄严故，善能修习四念处观。正勤庄严故，悉能断除一切不善法，成一切善法。神足庄严故，恒令身心轻安快乐。五根庄严故，深信坚固，精勤匪懈，常无迷妄，寂然调顺，断诸烦恼。力庄严故，众怨尽灭，无能坏者。觉支庄严故，常善觉悟一切诸法。正道庄严故，得正智慧常现在前。\n", "止庄严故，悉能涤除一切结使。观庄严故，能如实知，诸法自性。\n", "方便庄严故，速得成满，为无为乐。\n", "龙王，当知此十善业，乃至能令十力、无畏、十八不共、一切佛法，皆得圆满，是故汝等应勤修学。\n", "龙王，譬如一切城邑聚落，皆依大地而得安住，一切药草卉木丛林，亦皆依地而得生长。此十善道，亦复如是。一切人天，依之而立，一切声闻独觉菩提、诸菩萨行、一切佛法，咸共依此十善大地，而得成就。\n", "佛说此经已，娑竭罗龙王及诸大众、一切世间天人阿修罗等，皆大欢喜，信受奉行。\n\n", "（佛说十善业道经　经文摘自《乾隆大藏经》第六十七册、七九五页。）"]
      },
      {
        "id": 2,
        "level": 2,
        "title": "简介",
        "brief": "",
        "media": "ten.mp3",
        "list": [],
        "page": ["十善业道经，中文本版为唐朝实叉难陀翻译。北宋时施护重译，名为《佛为娑伽罗龙王所说大乘经》，实为西晋月支国沙门竺法护译《海龙王经》第十一品《十德六度》的异译，记载了释迦牟尼佛在娑竭罗（意为：咸水海）龙宫，为龙王所宣说的十善业道因果。经中指出，诸佛菩萨有一方法，能断除一切痛苦，远离恶道。这个方法就是修行十善业道，即从行为上远离杀生、偷盗、邪淫；从语言上远离妄语（说谎）、两舌（挑唆）、恶口（语言粗俗）、绮语（花言巧语）；从思想上远离贪欲、瞋恚、愚痴。离此十种恶业，就称之为十善。无论大乘佛教还是部派佛教，都视十善业是佛法修行的最基本方法。\n\n", "这部经典是所有经典中，最根本的一部经典。也就是说，我们修学一切佛法，都要以此经的核心内容'十善业道'作为基础。而十善业道呢？通常又是被我们所不重视的，总觉得它很简单。然而，恰恰在我们修学佛法中，它又是最重要的。"]
      },
      {
        "id": 3,
        "level": 2,
        "title": "十善业",
        "brief": "",
        "media": "ten.mp3",
        "list": [],
        "page": ["释迦牟尼佛在十善业道经中详细的说明了十恶业将所受的各种苦楚果报，以及修行遵守十善业的功德，列出如下：\n\n", "1. 离杀生者成就十种离恼法\n", "2. 离偷盗者得十种可保信法\n", "3. 离邪淫得四种智所赞法\n", "4. 离妄语者得八种天所赞法\n", "5. 离两舌者得五种不可坏法\n", "6. 离恶口者得成就八种净业\n", "7. 离绮语者得成就三种决定\n", "8. 离贪欲者得成就五种自在\n", "9. 离嗔恚者得八种喜悦心法\n", "10. 离邪见者得成就十功德法"]
      }
    ]
  },
  {
    "id": 1003,
    "level": 1,
    "title": "金刚般若波罗蜜经",
    "brief": "鸠摩罗什译",
    "media": "diamond.mp3",
    "page": "",
    "sections": [
      {
        "id": 1,
        "level": 2,
        "title": "香赞开经偈",
        "brief": "",
        "media": "diamond.mp3",
        "list": [],
        "page": ["炉香赞\n", "lú xiāng zhà ruò fǎ jiè méng xūn  \n", "炉香乍爇，法界蒙薰，\n", "zhū fó hǎi huì xī yáo wén \n", "诸佛海会悉遥闻，\n", "suí chù jié xiáng yún chéng yì fāng yǐn \n", "随处结祥云，诚意方殷，\n", "zhū fó xiàn quán shēn \n", "诸佛现全身。\n", "ná mó xiāng yún gài pú sà mó hē sà \n", "南无香云盖菩萨摩诃萨 （三称）\n\n", "奉请八金刚\n", "fèng qǐng qīng chú zāi jīn gāng \n", "奉请青除灾金刚 \n", "fèng qǐng pì dú jīn gāng \n", "奉请辟毒金刚 \n", "fèng qǐng huáng suí qiú jīn gāng \n", "奉请黄随求金刚 \n", "fèng qǐng bái jìng shuǐ jīn gāng \n", "奉请白净水金刚 \n", "fèng qǐng chì shēng huǒ jīn gāng \n", "奉请赤声火金刚 \n", "fèng qǐng dìng chí zāi jīn gāng \n", "奉请定持灾金刚 \n", "fèng qǐng zǐ xián jīn gāng \n", "奉请紫贤金刚 \n", "fèng qǐng dà shén jīn gāng \n", "奉请大神金刚 \n\n", "奉请四菩萨\n", "fèng qǐng jīn gāng juàn pú sà  \n", "奉请金刚眷菩萨 \n", "fèng qǐng jīn gāng suǒ pú sà \n", "奉请金刚索菩萨 \n", "fèng qǐng jīn gāng ài pú sà \n", "奉请金刚爱菩萨 \n", "fèng qǐng jīn gāng yǔ pú sà \n", "奉请金刚语菩萨 \n\n", "发愿文\n", "qǐ shǒu sān jiè zūn guī yī shí fāng fó \n", "稽首三界尊  皈依十方佛 \n", "wǒ jīn fā hóng yuàn chí cǐ jīn gāng jīng \n", "我今发宏愿  持此金刚经 \n", "shàng bào sì chóng ēn xià jì sān tú kǔ \n", "上报四重恩  下济三涂苦 \n", "ruò yǒu jiàn wén zhě xī fā pú tí xīn \n", "若有见闻者  悉发菩提心 \n", "jìn cǐ yī bào shēn tóng shēng jí lè guó \n", "尽此一报身  同生极乐国 \n\n", "开经偈\n", "wú shàng shèn shēn wēi miào fǎ \n", "无上甚深微妙法,\n", "bǎi qiān wàn jié nàn zāo yù\n", "百千万劫难遭遇。\n", "wǒ jīn jiàn wén dé shòu chí\n", "我今见闻得受持，\n", "yuàn jiě rú lái zhēn shí yì\n", "愿解如来真实义。"]
      },
      {
        "id": 2,
        "level": 2,
        "title": "经文",
        "brief": "",
        "media": "diamond.mp3",
        "list": [
          {
            "id": 1,
            "level": 3,
            "title": "法会因由分第一",
            "brief": "",
            "media": "diamond.mp3",
            "page": ["如是我闻：一时，佛在舍卫国祇树给孤独园，与大比丘众千二百五十人俱。尔时，世尊食时，著衣持钵，入舍卫大城乞食。于其城中次第乞已，还至本处。饭食讫，收衣钵，洗足已，敷座而坐。\n\n", "拼音 \n", " rú  shì  wǒ  wén  •  yī  shí  fó  zài  shě  wèi  guó  •  qí  shù  jǐ  gū  dú  yuán  •  yǔ  dà  bǐ  qiū  zhòng  qiān  èr  bǎi  wǔ  shí  rén  jù  •  ěr  shí  shì  zūn  •  shí  shí  •  zhuo  yī  chí  bō  •  rù  shě  wèi  dài  chéng  •  qǐ  shí  •  yú  qí  chéng  zhōng  •  cì  dì  qǐ  yǐ  •  huán  zhì  běn  chǔ  •  fàn  shí  qì  •  shōu  yī  bō  •  xǐ  zú  yǐ  •  fū  zuò  ér  zuò  •\n\n "]
          },
          {
            "id": 2,
            "level": 3,
            "title": "善现启请分第二",
            "brief": "",
            "media": "diamond.mp3",
            "page": ["时长老须菩提在大众中，即从座起，偏袒右肩，右膝著地，合掌恭敬，而白佛言：「希有，世尊，如来善护念诸菩萨，善付嘱诸菩萨。世尊，善男子善女人，发阿耨多罗三藐三菩提心，云何应住，云何降伏其心？」佛言：「善哉，善哉，须菩提，如汝所说，如来善护念诸菩萨，善付嘱诸菩萨。汝今谛听，当为汝说，善男子善女人，发阿耨多罗三藐三菩提心，应如是住，如是降伏其心。」「唯然，世尊，愿乐欲闻。」\n\n", "拼音 \n", " shí  zháng  lǎo  xū  pú  tí  •  zài  dà  zhòng  zhōng  •  jí  cóng  zuò  qǐ  •  piān  tǎn  yòu  jiān  •  yòu  xī  zhuo  dì  •  hé  zhǎng  gōng  jìng  •  ér  bái  fó  yán  •  xī  yǒu  shì  zūn  •  rú  lái  shàn  hù  niàn  zhū  pú  sà  •  shàn  fù  zhǔ  zhū  pú  sà  •  shì  zūn  •  shàn  nán  zǐ  •  shàn  nǚ  rén  •  fā  ā  nòu  duō  luó  sān  miǎo  sān  pú  tí  xīn  •  yún  hé  yīng  zhù  •  yún  hé  xiáng  fú  qí  xīn  •  fó  yán  •  shàn  zāi  shàn  zāi  •  xū  pú  tí  •  rú  rǔ  suǒ  shuō  •  rú  lái  shàn  hù  niàn  zhū  pú  sà  •  shàn  fù  zhǔ  zhū  pú  sà  •  rǔ  jīn  dì  tīng  •  dāng  wéi  rǔ  shuō  •  shàn  nán  zǐ  •  shàn  nǚ  rén  •  fā  ā  nòu  duō  luó  sān  miǎo  sān  pú  tí  xīn  •  yīng  rú  shì  zhù  •  rú  shì  xiáng  fú  qí  xīn  •  wéi  rán  •  shì  zūn  •  yuàn  yao  yù  wén  • \n\n"]
          },
          {
            "id": 3,
            "level": 3,
            "title": "大乘正宗分第三",
            "brief": "",
            "media": "diamond.mp3",
            "page": ["佛告须菩提：「诸菩萨摩诃萨，应如是降伏其心，所有一切众生之类，若卵生、若胎生、若湿生、若化生，若有色、若无色，若有想、若无想、若非有想非无想，我皆令入无余涅槃而灭度之。如是灭度无量无数无边众生，实无众生得灭度者。何以故？须菩提，若菩萨有我相、人相、众生相、寿者相，即非菩萨。」\n\n", "拼音 \n", " fó  gào  xū  pú  tí  •  zhū  pú  sà  mó  hē  sà  •  yīng  rú  shì  xiáng  fú  qí  xīn  •  suǒ  yǒu  yī  qiē  zhòng  shēng  zhī  lèi  •  ruò  luǎn  shēng  •  ruò  tāi  shēng  •  ruò  shī  shēng  •  ruò  huà  shēng  •  ruò  yǒu  sè  •  ruò  wú  sè  •  ruò  yǒu  xiǎng  •  ruò  wú  xiǎng  •  ruò  fēi  yǒu  xiǎng  fēi  wú  xiǎng  •  wǒ  jiē  lìng  rù  wú  yú  niè  pán  ér  miè  dù  zhī  •  rú  shì  miè  dù  wú  liàng  wú  shù  wú  biān  zhòng  shēng  •  shí  wú  zhòng  shēng  dé  miè  dù  zhě  •  hé  yǐ  gù  •  xū  pú  tí  •  ruò  pú  sà  yǒu  wǒ  xiànɡ •  rén  xiànɡ  •  zhòng  shēng  xiànɡ •  shòu  zhě  xiànɡ •  jí  fēi  pú  sà  • \n\n"]
          },
          {
            "id": 4,
            "level": 3,
            "title": "妙行无住分第四",
            "brief": "",
            "media": "diamond.mp3",
            "page": ["「复次，须菩提，菩萨于法，应无所住，行于布施。所谓不住色布施，不住声、香、味、触、法布施。须菩提，菩萨应如是布施，不住于相。何以故？若菩萨不住相布施，其福德不可思量。须菩提，于意云何，东方虚空可思量不？」「不也，世尊。」「须菩提，南西北方，四维上下虚空，可思量不？」「不也，世尊。」「须菩提，菩萨无住相布施，福德亦复如是，不可思量。须菩提，菩萨但应如所教住。」\n\n", "拼音 \n", " fù  cì  xū  pú  tí  •  pú  sà  yú  fǎ  •  yīng  wú  suǒ  zhù  •  xíng  yú  bù  shī  •  suǒ  wèi  bù  zhù  sè  bù  shī  •  bù  zhù  shēng  xiāng  wèi  chù  fǎ  bù  shī  •  xū  pú  tí  •  pú  sà  yīng  rú  shì  bù  shī  •  bù  zhù  •  yú  xiànɡ  •  hé  yǐ  gù  •  ruò  pú  sà  bù  zhù  xiànɡ  bù  shī  •  qí  fú  dé  bù  kě  sī  liang  •  xū  pú  tí  •  yú  yì  yún  hé  •  dōng  fāng  xū  kōng  kě  sī  liang  fǒu  •  fú  yě  •  shì  zūn  •  xū  pú  tí  •  nán  xī  běi  fāng  •  sì  wéi  shàng  xià  xū  kōng  •  kě  sī  liang  fǒu  •  fú  yě  •  shì  zūn  •  xū  pú  tí  •  pú  sà  wú  zhù  xiànɡ  bù  shī  •  fú  dé  yì  fù  rú  shì  bù  kě  sī  liang  •  xū  pú  tí  •  pú  sà  dàn  yīng  rú  suǒ  jiào  zhù  • \n\n"]
          },
          {
            "id": 5,
            "level": 3,
            "title": "如理实见分第五",
            "brief": "",
            "media": "diamond.mp3",
            "page": ["「须菩提，于意云何，可以身相见如来不？」「不也，世尊，不可以身相得见如来。何以故？如来所说身相，即非身相。」佛告须菩提：「凡所有相，皆是虚妄。若见诸相非相，即见如来。」\n\n", "拼音 \n", " xū  pú  tí  •  yú  yì  yún  hé  •  kě  yǐ  shēn  xiànɡ  jiàn  rú  lái  fǒu  •  fú  yě  •  shì  zūn  •  bù  kě  yǐ  shēn  xiànɡ  dé  jiàn  rú  lái  •  hé  yǐ  gù  •  rú  lái  suǒ  shuō  shēn  xiànɡ  •  jí  fēi  shēn  xiànɡ  •  fó  gào  xū  pú  tí  •  fán  suǒ  yǒu  xiànɡ  •  jiē  shì  xū  wàng  •  ruò  jiàn  zhū  xiànɡ  fēi  xiànɡ  •  zé  jiàn  rú  lái  • \n\n"]
          },
          {
            "id": 6,
            "level": 3,
            "title": "正信希有分第六",
            "brief": "",
            "media": "diamond.mp3",
            "page": ["须菩提白佛言：「世尊，颇有众生，得闻如是言说章句，生实信不？」 佛告须菩提：「莫作是说。如来灭后，后五百岁，有持戒修福者，于此章句，能生信心，以此为实，当知是人，不于一佛、二佛、三四五佛而种善根，已于无量千万佛所种诸善根。闻是章句，乃至一念生净信者，须菩提，如来悉知悉见。是诸众生，得如是无量福德。何以故？是诸众生，无复我相、人相、众生相、寿者相，无法相，亦无非法相。何以故？是诸众生，若心取相，即为著我、人、众生、寿者；若取法相，即著我、人、众生、寿者。何以故？若取非法相，即著我、人、众生、寿者。是故不应取法，不应取非法。以是义故，如来常说，汝等比丘，知我说法，如筏喻者，法尚应舍，何况非法。」\n\n", "拼音 \n", "  xū  pú  tí  bái  fó  yán  •  shì  zūn  •  pō  yǒu  zhòng  shēng  •    dé  wén  rú  shì  yán  shuō  zhāng  jù  •  shēng  shí  xìn  fǒu  •    fó  gào  xū  pú  tí  •  mò  zuò  shì  shuō  •    rú  lái  miè  hòu  •  hòu  wǔ  bǎi  suì  •  yǒu  chí  jiè  xiū  fú  zhě  •    yú  cǐ  zhāng  jù  •  néng  shēng  xìn  xīn  •  yǐ  cǐ  wéi  shí  •    dāng  zhī  shì  rén  •  bù  yú  yī  fó  èr  fó  sān  sì  wǔ  fó  ér  zhǒng  shàn  gēn  •    yǐ  yú  wú  liàng  qiān  wàn  fó  suǒ  •  zhǒng  zhū  shàn  gēn  •    wén  shì  zhāng  jù  •  nǎi  zhì  yī  niàn  shēng  jìng  xìn  zhě  •    xū  pú  tí  •  rú  lái  xī  zhī  xī  jiàn  •    shì  zhū  zhòng  shēng  •  dé  rú  shì  wú  liàng  fú  dé  •    hé  yǐ  gù  •  shì  zhū  zhòng  shēng  •    wú  fù  wǒ  xiànɡ  •  rén  xiànɡ  •  zhòng  shēng  xiànɡ  •  shòu  zhě  xiànɡ  •    wú  fǎ  xiànɡ  •  yì  wú  fēi  fǎ  xiànɡ  •    hé  yǐ  gù  •  shì  zhū  zhòng  shēng  •  ruò  xīn  qǔ  xiànɡ  •    jí  wéi  zhuo  wǒ  rén  zhòng  shēng  shòu  zhě  •    ruò  qǔ  fǎ  xiànɡ  •  jí  zhuo  wǒ  rén  zhòng  shēng  shòu  zhě  •    hé  yǐ  gù  •  ruò  qǔ  fēi  fǎ  xiànɡ  •    jí  zhuo  wǒ  rén  zhòng  shēng  shòu  zhě  •    shì  gù  bù  yīng  qǔ  fǎ  •  bù  yīng  qǔ  fēi  fǎ  •    yǐ  shì  yì  gù  •  rú  lái  cháng  shuō  •    rǔ  děng  bǐ  qiū  •  zhī  wǒ  shuō  fa  •  rú  fá  yù  zhě  •    fǎ  shàng  yīng  shě  •  hé  kuàng  fēi  fǎ  •  \n\n"]
          },
          {
            "id": 7,
            "level": 3,
            "title": "无得无说分第七",
            "brief": "",
            "media": "diamond.mp3",
            "page": ["「须菩提，于意云何，如来得阿耨多罗三藐三菩提耶？如来有所说法耶？」 须菩提言：「如我解佛所说义，无有定法名阿耨多罗三藐三菩提，亦无有定法如来可说。何以故？如来所说法，皆不可取、不可说，非法、非非法。所以者何？一切贤圣，皆以无为法而有差别。」\n\n", "拼音 \n", "  xū  pú  tí  •  yú  yì  yún  hé  •    rú  lái  dé  ā  nòu  duō  luó  sān  miǎo  sān  pú  tí  yē  •    rú  lái  yǒu  suǒ  shuō  fa  yē  •    xū  pú  tí  yán  •  rú  wǒ  jiě  fó  suǒ  shuō  yì  •    wú  yǒu  dìng  fǎ  •  míng  ā  nòu  duō  luó  sān  miǎo  sān  pú  tí  •    yì  wú  yǒu  dìng  fǎ  •  rú  lái  kě  shuō  •    hé  yǐ  gù  •  rú  lái  suǒ  shuō  fa  •    jiē  bù  kě  qǔ  •  bù  kě  shuō  •  fēi  fǎ  •  fēi  fēi  fǎ  •    suǒ  yǐ  zhě  hé  •  yī  qiē  xián  shèng  •  jiē  yǐ  wú  wéi  fǎ  ér  yǒu  chā  bié  •  \n\n"]
          },
          {
            "id": 8,
            "level": 3,
            "title": "依法出生分第八",
            "brief": "",
            "media": "diamond.mp3",
            "page": ["「须菩提，于意云何？若人满三千大千世界七宝，以用布施，是人所得福德，宁为多不？须菩提言：「甚多，世尊。何以故？是福德，即非福德性，是故如来说福德多。」「若复有人，于此经中，受持乃至四句偈等，为他人说，其福胜彼。何以故？须菩提，一切诸佛，及诸佛阿耨多罗三藐三菩提法，皆从此经出。须菩提，所谓佛法者，即非佛法。」\n\n", "拼音 \n", "  xū  pú  tí  •  yú  yì  yún  hé  •    ruò  rén  mǎn  sān  qiān  dà  qiān  shì  jiè  qī  bǎo  •  yǐ  yòng  bù  shī  •    shì  rén  suǒ  dé  fú  dé  •  nìng  wéi  duō  fǒu  •    xū  pú  tí  yán  •  shèn  duō  •  shì  zūn  •    hé  yǐ  gù  •  shì  fú  dé  •  jí  fēi  fú  dé  xìng  •    shì  gù  rú  lái  shuō  fú  dé  duō  •    ruò  fù  yǒu  rén  •  yú  cǐ  jīng  zhōng  •  shòu  chí  nǎi  zhì  sì  jù  jì  děng  •    wéi  tā  rén  shuō  •  qí  fú  shèng  bǐ  •    hé  yǐ  gù  •  xū  pú  tí  •  yī  qiē  zhū  fó  •    jí  zhū  fó  ā  nòu  duō  luó  sān  miǎo  sān  pú  tí  fǎ  •  jiē  cóng  cǐ  jīng  chū  •    xū  pú  tí  •  suǒ  wèi  fó  fǎ  zhě  •  jí  fēi  fó  fǎ  • \n\n "]
          },
          {
            "id": 9,
            "level": 3,
            "title": "一相无相分第九",
            "brief": "",
            "media": "diamond.mp3",
            "page": ["「须菩提，于意云何，须陀洹能作是念，我得须陀洹果不？」须菩提言：「不也，世尊。何以故？须陀洹名为入流，而无所入，不入色、声、香、味、触、法，是名须陀洹。」「须菩提，于意云何，斯陀含能作是念，我得斯陀含果不？」 须菩提言：「不也，世尊。何以故？斯陀含名一往来，而实无往来，是名斯陀含。」「须菩提，于意云何？阿那含能作是念，我得阿那含果不？」 须菩提言：「不也，世尊。何以故？阿那含名为不来，而实无不来，是故名阿那含。」「须菩提，于意云何？阿罗汉能作是念，我得阿罗汉道不？」 须菩提言：「不也，世尊。何以故？实无有法名阿罗汉。世尊，若阿罗汉作是念，我得阿罗汉道，即为著我、人、众生、寿者。世尊，佛说我得无诤三昧，人中最为第一，是第一离欲阿罗汉。世尊，我不作是念：‘我是离欲阿罗汉。’世尊，我若作是念：‘我得阿罗汉道’，世尊则不说须菩提是乐阿兰那行者。以须菩提实无所行，而名须菩提是乐阿兰那行。」\n\n", "拼音 \n", "  xū  pú  tí  •  yú  yì  yún  hé  •    xū  tuó  huán  néng  zuò  shì  niàn  •  wǒ  dé  xū  tuó  huán  guǒ  fǒu  •    xū  pú  tí  yán  •  fú  yě  •  shì  zūn  •  hé  yǐ  gù  •    xū  tuó  huán  míng  wéi  rù  liú  •  ér  wú  suǒ  rù  •    bù  rù  sè  shēng  xiāng  wèi  chù  fǎ  •  shì  míng  xū  tuó  huán  •    xū  pú  tí  •  yú  yì  yún  hé  •  sī  tuó  hán  néng  zuò  shì  niàn  •    wǒ  dé  sī  tuó  hán  guǒ  fǒu  •  xū  pú  tí  yán  •    fú  yě  •  shì  zūn  •  hé  yǐ  gù  •    sī  tuó  hán  míng  yī  wǎng  lái  •  ér  shí  wú  wǎng  lái  •  shì  míng  sī  tuó  hán  •    xū  pú  tí  •  yú  yì  yún  hé  •  ā  nuó  hán  néng  zuò  shì  niàn  •    wǒ  dé  ā  nuó  hán  guǒ  fǒu  •  xū  pú  tí  yán  •    fú  yě  •  shì  zūn  •  hé  yǐ  gù  •    ā  nuó  hán  míng  wéi  bù  lái  •  ér  shí  wú  bù  lái  •    shì  gù  míng  ā  nuó  hán  •  xū  pú  tí  •  yú  yì  yún  hé  •    ā  luó  hàn  néng  zuò  shì  niàn  •  wǒ  dé  ā  luó  hàn  dào  fǒu  •    xū  pú  tí  yán  •  fú  yě  •  shì  zūn  •  hé  yǐ  gù  •    shí  wú  yǒu  fǎ  •  míng  ā  luó  hàn  •    shì  zūn  •  ruò  ā  luó  hàn  zuò  shì  niàn  •  wǒ  dé  ā  luó  hàn  dào  •    jí  wéi  zhuo  wǒ  rén  zhòng  shēng  shòu  zhě  •  shì  zūn  •    fó  shuō  wǒ  dé  wú  zhèng  sān  mèi  •  rén  zhōng  zuì  wéi  dì  yī  •    shì  dì  yī  lí  yù  ā  luó  hàn  •    shì  zūn  •  wǒ  bù  zuò  shì  niàn  •  wǒ  shì  lí  yù  ā  luó  hàn  •    shì  zūn  •  wǒ  ruò  zuò  shì  niàn  •  wǒ  dé  ā  luó  hàn  dào  •    shì  zūn  zé  bù  shuō  xū  pú  t  •  shì  yào  a  lán  nuó  xíng  zhě  •    yǐ  xū  pú  tí  shí  wú  suǒ  xíng  •  ér  míng  xū  pú  tí  •    shì  yào  ā  lán  nuó  xíng  •  \n\n"]
          },
          {
            "id": 10,
            "level": 3,
            "title": "庄严净土分第十",
            "brief": "",
            "media": "diamond.mp3",
            "page": ["佛告须菩提：「于意云何，如来昔在然灯佛所，于法有所得不？」「不也，世尊，如来在然灯佛所，于法实无所得。」「须菩提，于意云何，菩萨庄严佛土不？」「不也，世尊。何以故？庄严佛土者，即非庄严，是名庄严。」「是故，须菩提，诸菩萨摩诃萨，应如是生清净心，不应住色生心，不应住声、香、味、触、法生心，应无所住，而生其心。须菩提，譬如有人，身如须弥山王，于意云何？是身为大不？」 须菩提言：「甚大，世尊。何以故？佛说非身，是名大身。」\n\n", "拼音 \n", "  fó  gào  xū  pú  tí  •  yú  yì  yún  hé  •  rú  lái  xī  zài  rán  dēng  fó  suǒ  •    yú  fǎ  yǒu  suǒ  dé  fǒu  •  fú  yě  •  shì  zūn  •    rú  lái  zài  rán  dēng  fó  suǒ  •  yú  fǎ  shí  wú  suǒ  dé  •    xū  pú  tí  •  yú  yì  yún  hé  •  pú  sà  zhuāng  yán  fó  tǔ  fǒu  •    fú  yě  •  shì  zūn  •  hé  yǐ  gù  •    zhuāng  yán  fó  tǔ  zhě  •  jí  fēi  zhuāng  yán  •  shì  míng  zhuāng  yán  •    shì  gù  xū  pú  tí  •  zhū  pú  sà  mó  hē  sà  •    yīng  rú  shì  shēng  qīng  jìng  xīn  •  bù  yīng  zhù  sè  shēng  xīn  •    bù  yīng  zhù  shēng  xiāng  wèi  chù  fǎ  shēng  xīn  •    yīng  wú  suǒ  zhù  ér  shēng  qí  xīn  •  xū  pú  tí  •    pì  rú  yǒu  rén  •  shēn  rú  xū  mí  shān  wáng  •  yú  yì  yún  hé  •    shì  shēn  wéi  dà  fǒu  •  xū  pú  tí  yán  •  shèn  dà  •  shì  zūn  •    hé  yǐ  gù  •  fó  shuō  fēi  shēn  •  shì  míng  dà  shēn  •  \n\n"]
          },
          {
            "id": 11,
            "level": 3,
            "title": "无为福胜分第十一",
            "brief": "",
            "media": "diamond.mp3",
            "page": ["「须菩提，如恒河中所有沙数，如是沙等恒河，于意云何？是诸恒河沙，宁为多不？」须菩提言：「甚多，世尊。但诸恒河，尚多无数，何况其沙。」「须菩提，我今实言告汝，若有善男子善女人，以七宝满尔所恒河沙数三千大千世界，以用布施，得福多不？」 须菩提言：「甚多，世尊。」 佛告须菩提：「若善男子善女人，于此经中，乃至受持四句偈等，为他人说，而此福德，胜前福德。」\n\n", "拼音 \n", "  xū  pú  tí  •  rú  héng  hé  zhōng  suǒ  yǒu  shā  shù  •  rú  shì  shā  děng  héng  hé  •    yú  yì  yún  hé  •  shì  zhū  héng  hé  shā  •  nìng  wéi  duō  fǒu  •    xū  pú  tí  yán  •  shèn  duō  •  shì  zūn  •  dàn  zhū  héng  hé  •  shàng  duō  wú  shù  •    hé  kuàng  qí  shā  •  xū  pú  tí  •  wǒ  jīn  shí  yán  gào  rǔ  •    ruò  yǒu  shàn  nán  zǐ  •  shàn  nǚ  rén  •    yǐ  qī  bǎo  mǎn  ěr  suǒ  héng  hé  shā  shù  sān  qiān  dà  qiān  shì  jiè  •    yǐ  yòng  bù  shī  •  dé  fú  duō  fǒu  •    xū  pú  tí  yán  •  shèn  duō  •  shì  zūn  •    fó  gào  xū  pú  tí  •  ruò  shàn  nán  zǐ  •  shàn  nǚ  rén  •  yú  cǐ  jīng  zhōng  •    nǎi  zhì  shòu  chí  sì  jù  jì  děng  •  wéi  tā  rén  shuō  •    ér  cǐ  fú  dé  •  shèng  qián  fú  dé  •  \n\n"]
          },
          {
            "id": 12,
            "level": 3,
            "title": "尊重正教分第十二",
            "brief": "",
            "media": "diamond.mp3",
            "page": ["「复次，须菩提，随说是经，乃至四句偈等，当知此处，一切世间天、人、阿修罗，皆应供养，如佛塔庙。何况有人，尽能受持、读诵。须菩提，当知是人，成就最上第一希有之法。若是经典所在之处，即为有佛，若尊重弟子。」\n\n", "拼音 \n", "  fù  cì  xū  pú  tí  •  suí  shuō  shì  jīng  •  nǎi  zhì  sì  jù  jì  děng  •    dāng  zhī  cǐ  chǔ  •  yī  qiē  shì  jiān  tiān  rén  ā  xiū  luó  •    jiē  yīng  gōng  yǎng  •  rú  fó  tǎ  miào  •    hé  kuàng  yǒu  rén  •  jìn  néng  shòu  chí  dú  sòng  •    xū  pú  tí  •  dāng  zhī  shì  rén  •  chéng  jiù  zuì  shàng  dì  yī  xī  yǒu  zhī  fǎ  •    ruò  shì  jīng  diǎn  suǒ  zài  zhī  chù  •  jí  wéi  yǒu  fó  •    ruò  zūn  zhòng  dì  zǐ  •  \n\n"]
          },
          {
            "id": 13,
            "level": 3,
            "title": "如法受持分第十三",
            "brief": "",
            "media": "diamond.mp3",
            "page": ["尔时须菩提白佛言：「世尊，当何名此经？我等云何奉持？」佛告须菩提：「是经名为金刚般若波罗蜜，以是名字，汝当奉持。所以者何？须菩提，佛说般若波罗蜜，即非般若波罗蜜，是名般若波罗蜜。须菩提，于意云何，如来有所说法不？」 须菩提白佛言：「世尊，如来无所说。」「须菩提，于意云何？三千大千世界所有微尘，是为多不？」 须菩提言：「甚多，世尊。」「须菩提，诸微尘，如来说非微尘，是名微尘。如来说世界，非世界，是名世界。须菩提，于意云何，可以三十二相见如来不？」「不也，世尊，不可以三十二相得见如来。何以故？如来说三十二相，即是非相，是名三十二相。」「须菩提，若有善男子、善女人，以恒河沙等身命布施，若复有人，于此经中，乃至受持四句偈等，为他人说，其福甚多。」\n\n", "拼音 \n", "  ěr  shí  xū  pú  tí  bái  fó  yán  •  shì  zūn  •    dāng  hé  míng  cǐ  jīng  •  wǒ  děng  yún  hé  fèng  chí  •    fó  gào  xū  pú  tí  •  shì  jīng  míng  wéi  jīn  gāng  bō  rě  bō  luó  mì  •    yǐ  shì  míng  zi  •  rǔ  dāng  fèng  chí  •  suǒ  yǐ  zhě  hé  •    xū  pú  tí  •  fó  shuō  bō  rě  bō  luó  mì  •  jí  fēi  bō  rě  bō  luó  mì  •    shì  míng  bō  rě  bō  luó  mì  •  xū  pú  tí  •    yú  yì  yún  hé  •  rú  lái  yǒu  suǒ  shuō  fa  fǒu  •    xū  pú  tí  bái  fó  yán  •  shì  zūn  •  rú  lái  wú  suǒ  shuō  •    xū  pú  tí  •  yú  yì  yún  hé  •    sān  qiān  dà  qiān  shì  jiè  •  suǒ  yǒu  wēi  chén  •  shì  wéi  duō  fǒu  •    xū  pú  tí  yán  •  shèn  duō  •  shì  zūn  •    xū  pú  tí  •  zhū  wēi  chén  •  rú  lái  shuō  fēi  wēi  chén  •  shì  míng  wēi  chén  •    rú  lái  shuō  shì  jiè  •  fēi  shì  jiè  •  shì  míng  shì  jiè  •    xū  pú  tí  •  yú  yì  yún  hé  •    kě  yǐ  sān  shí  èr  xiànɡ  jiàn  rú  lái  fǒu  •    fú  yě  •  shì  zūn  •  bù  kě  yǐ  sān  shí  èr  xiànɡ  dé  jiàn  rú  lái  •    hé  yǐ  gù  •  rú  lái  shuō  sān  shí  èr  xiànɡ  •  jí  shì  fēi  xiànɡ  •    shì  míng  sān  shí  èr  xiànɡ  •  xū  pú  tí  •    ruò  yǒu  shàn  nán  zǐ  shàn  nǚ  rén  •  yǐ  héng  hé  shā  děng  shēn  mìng  bù  shī  •    ruò  fù  yǒu  rén  •  yú  cǐ  jīng  zhōng  •  nǎi  zhì  shòu  chí  sì  jù  jì  děng  •    wéi  tā  rén  shuō  qí  fú  shèn  duō  •  \n\n"]
          },
          {
            "id": 14,
            "level": 3,
            "title": "离相寂灭分第十四",
            "brief": "",
            "media": "diamond.mp3",
            "page": ["尔时须菩提闻说是经，深解义趣，涕泪悲泣，而白佛言：「希有，世尊。佛说如是甚深经典，我从昔来所得慧眼，未曾得闻如是之经。世尊，若复有人，得闻是经，信心清净，即生实相。当知是人，成就第一希有功德。世尊，是实相者，即是非相，是故如来说名实相。世尊，我今得闻如是经典，信解受持不足为难；若当来世后五百岁，其有众生，得闻是经，信解受持，是人即为第一希有。何以故？此人无我相、人相、众生相、寿者相。所以者何？我相即是非相，人相、众生相、寿者相，即是非相。何以故？离一切诸相，则名诸佛。」 佛告须菩提：「如是，如是。若复有人，得闻是经，不惊、不怖、不畏，当知是人，甚为希有。何以故？须菩提，如来说第一波罗蜜，即非第一波罗蜜，是名第一波罗蜜。须菩提，忍辱波罗蜜，如来说非忍辱波罗蜜。何以故？须菩提，如我昔为歌利王割截身体，我于尔时，无我相、无人相、无众生相，无寿者相。何以故？我于往昔节节支解时，若有我相、人相、众生相、寿者相，应生嗔恨。须菩提，又念过去于五百世，作忍辱仙人，于尔所世，无我相、无人相、无众生相、无寿者相。是故，须菩提，菩萨应离一切相，发阿耨多罗三藐三菩提心，不应住色生心，不应住声、香、味、触、法生心，应生无所住心。若心有住，即为非住。是故佛说菩萨心，不应住色布施。须菩提，菩萨为利益一切众生故，应如是布施。如来说一切诸相，即是非相，又说一切众生，即非众生。须菩提，如来是真语者、实语者、如语者、不诳语者、不异语者。须菩提，如来所得法，此法无实无虚。须菩提，若菩萨心住于法而行布施，如人入闇，即无所见；若菩萨心不住法而行布施，如人有目，日光明照，见种种色。须菩提，当来之世，若有善男子善女人，能于此经受持读诵，即为如来，以佛智慧，悉知是人，悉见是人，皆得成就无量无边功德。」\n\n", "拼音 \n", " ěr  shí  xū  pú  tí  •  wén  shuō  shì  jīng  •  shēn  jiě  yì  qù  •  tì  lèi  bēi  qì  •  ér  bái  fó  yán  •  xī  yǒu  shì  zūn  •  fó  shuō  rú  shì  shèn  shēn  jīng  diǎn  •  wǒ  cóng  xī  lái  •  suǒ  dé  huì  yǎn  •  wèi  céng  dé  wén  rú  shì  zhī  jīng  •  shì  zūn  •  ruò  fù  yǒu  rén  •  dé  wén  shì  jīng  •  xìn  xīn  qīng  jìng  •  zé  shēng  shí  xiànɡ  •  dāng  zhī  shì  rén  •  chéng  jiù  dì  yī  xī  yǒu  gōng  dé  •  shì  zūn  •  shì  shí  xiànɡ  zhě  •  jí  shì  fēi  xiànɡ  •  shì  gù  rú  lái  shuō  míng  shí  xiànɡ  •  shì  zūn  •  wǒ  jīn  dé  wén  rú  shì  jīng  diǎn  •  xìn  jiě  shòu  chí  •  bù  zú  wéi  nán  •  ruò  dāng  lái  shì  •  hòu  wǔ  bǎi  suì  •  qí  yǒu  zhòng  shēng  •  dé  wén  shì  jīng  •  xìn  jiě  shòu  chí  •  shì  rén  jí  wéi  dì  yī  xī  yǒu  •  hé  yǐ  gù  •  cǐ  rén  wú  wǒ  xiànɡ  •  wú  rén  xiànɡ  •  wú  zhòng  shēng  xiànɡ  •  wú  shòu  zhě  xiànɡ  •  suǒ  yǐ  zhě  hé  •  wǒ  xiànɡ  jí  shì  fēi  xiànɡ  •  rén  xiànɡ  zhòng  shēng  xiànɡ  shòu  zhě  xiànɡ  •  jí  shì  fēi  xiànɡ  •  hé  yǐ  gù  •  lí  yī  qiē  zhū  xiànɡ  •  jí  míng  zhū  fó  •  fó  gào  xū  pú  tí  •  rú  shì  rú  shì  •  ruò  fù  yǒu  rén  •  dé  wén  shì  jīng  •  bù  jīng  bù  bù  bù  wèi  •  dāng  zhī  shì  rén  •  shèn  wéi  xī  yǒu  •  hé  yǐ  gù  •  xū  pú  tí  •  rú  lái  shuō  dì  yī  bō  luó  mì  •  jí  fēi  dì  yī  bō  luó  mì  •  shì  míng  dì  yī  bō  luó  mì  •  xū  pú  tí  •  rěn  rǔ  bō  luó  mì  •  rú  lái  shuō  fēi  rěn  rǔ  bō  luó  mì  •  shì  míng  rěn  rǔ  bō  luó  mì  •  hé  yǐ  gù  •  xū  pú  tí  •  rú  wǒ  xī  wéi  gē  lì  wáng  gē  jié  shēn  tǐ  •  wǒ  yú  ěr  shí  •  wú  wǒ  xiànɡ  •  wú  rén  xiànɡ  •  wú  zhòng  shēng  xiànɡ  •  wú  shòu  zhě  xiànɡ  •  hé  yǐ  gù  •  wǒ  yú  wǎng  xī  jié  jié  zhī  jiě  shí  •  ruò  yǒu  wǒ  xiànɡ  •  rén  xiànɡ  •  zhòng  shēng  xiànɡ  •  shòu  zhě  xiànɡ  •  yīng  shēng  chēn  hèn  •  xū  pú  tí  •  yòu  niàn  guò  qù  yú  wǔ  bǎi  shì  •  zuò  rěn  rǔ  xiān  rén  •  yú  ěr  suǒ  shì  •  wú  wǒ  xiànɡ  •  wú  rén  xiànɡ  •  wú  zhòng  shēng  xiànɡ  •  wú  shòu  zhě  xiànɡ  •  shì  gù  xū  pú  tí  •  pú  sà  yīng  lí  yī  qiē  xiànɡ  •  fā  ā  nòu  duō  luó  sān  miǎo  sān  pú  tí  xīn  •  bù  yīng  zhù  sè  shēng  xīn  •  bù  yīng  zhù  shēng  xiāng  wèi  chù  fǎ  shēng  xīn  •  yīng  shēng  wú  suǒ  zhù  xīn  •  ruò  xīn  yǒu  zhù  •  jí  wéi  fēi  zhù  •  shì  gù  fó  shuō  pú  sà  xīn  •  bù  yīng  zhù  sè  bù  shī  •  xū  pú  tí  •  pú  sà  wéi  lì  yì  yī  qiē  zhòng  shēng  gù  •  yīng  rú  shì  bù  shī  •  rú  lái  shuō  yī  qiē  zhū  xiànɡ  •  jí  shì  fēi  xiànɡ  •  yòu  shuō  yī  qiē  zhòng  shēng  •  jí  fēi  zhòng  shēng  •  xū  pú  tí  •  rú  lái  shì  zhēn  yǔ  zhě  •  shí  yǔ  zhě  •  rú  yǔ  zhě  •  bù  kuáng  yǔ  zhě  •  bù  yì  yǔ  zhě  •  xū  pú  tí  •  rú  lái  suǒ  dé  fǎ  •  cǐ  fǎ  wú  shí  wú  xū  •  xū  pú  tí  •  ruò  pú  sà  xīn  zhù  yú  fǎ  ér  xíng  bù  shī  •  rú  rén  rù  ān  •  jí  wú  suǒ  jiàn  •  ruò  pú  sà  xīn  bù  zhù  fǎ  ér  xíng  bù  shī  •  rú  rén  yǒu  mù  •  rì  guāng  míng  zhào  •  jiàn  zhǒng  zhǒng  sè  •  xū  pú  tí  •  dāng  lái  zhī  shì  •  ruò  yǒu  shàn  nán  zǐ  shàn  nǚ  rén  •  néng  yú  cǐ  jīng  shòu  chí  dú  sòng  •  jí  wéi  rú  lái  yǐ  fó  zhì  huì  •  xī  zhī  shì  rén  •  xī  jiàn  shì  rén  •  jiē  dé  chéng  jiù  wú  liàng  wú  biān  gōng  dé  • \n\n"]
          },
          {
            "id": 15,
            "level": 3,
            "title": "持经功德分第十五",
            "brief": "",
            "media": "diamond.mp3",
            "page": ["「须菩提，若有善男子善女人，初日分以恒河沙等身布施，中日分复以恒河沙等身布施，后日分亦以恒河沙等身布施，如是无量百千万亿劫，以身布施。若复有人，闻此经典，信心不逆，其福胜彼。何况书写、受持、读诵、为人解说。须菩提，以要言之，是经有不可思议，不可称量，无边功德，如来为发大乘者说，为发最上乘者说，若有人能受持读诵、广为人说，如来悉知是人、悉见是人，皆得成就不可量、不可称、无有边、不可思议功德，如是人等，即为荷担如来阿耨多罗三藐三菩提。何以故？须菩提，若乐小法者，著我见、人见、众生见、寿者见，则于此经，不能听受、读诵、为人解说。须菩提，在在处处，若有此经，一切世间天、人、阿修罗，所应供养，当知此处，则为是塔，皆应恭敬，作礼围绕，以诸华香而散其处。」\n\n", "拼音 \n", " xū  pú  tí  •  ruò  yǒu  shàn  nán  zǐ  shàn  nǚ  rén  •  chū  rì  fēn  yǐ  héng  hé  shā  děng  shēn  bù  shī  •  zhōng  rì  fēn  fù  yǐ  héng  hé  shā  děng  shēn  bù  shī  •  hòu  rì  fēn  yì  yǐ  héng  hé  shā  děng  shēn  bù  shī  •  rú  shì  wú  liàng  bǎi  qiān  wàn  yì  jié  •  yǐ  shēn  bù  shī  •  ruò  fù  yǒu  rén  wén  cǐ  jīng  diǎn  •  xìn  xīn  bù  nì  •  qí  fú  shèng  bǐ  •  hé  kuàng  shū  xiě  shòu  chí  dú  sòng  •  wèi  rén  jiě  shuō  •  xū  pú  tí  •  yǐ  yào  yán  zhī  •  shì  jīng  yǒu  bù  kě  sī  yì  •  bù  kě  chēng  liàng  •  wú  biān  gōng  dé  •  rú  lái  wéi  fā  dà  chéng  zhě  shuō  •  wéi  fā  zuì  shàng  chéng  zhě  shuō  •  ruò  yǒu  rén  néng  shòu  chí  dú  sòng  •  guǎng  wèi  rén  shuō  •  rú  lái  xī  zhī  shì  rén  •  xī  jiàn  shì  rén  •  jiē  dé  chéng  jiù  bù  kě  liàng  •  bù  kě  chēng  •  wú  yǒu  biān  •  bù  kě  sī  yì  gōng  dé  •  rú  shì  rén  děng  •  zé  wéi  hè  dān  rú  lái  ā  nòu  duō  luó  sān  miǎo  sān  pú  tí  •  hé  yǐ  gù  •  xū  pú  tí  •  ruò  yao  xiǎo  fǎ  zhě  •  zhuó  wǒ  jiàn  •  rén  jiàn  •  zhòng  shēng  jiàn  •  shòu  zhě  jiàn  •  jí  yú  cǐ  jīng  •  bù  néng  tīng  shòu  dú  sòng  •  wèi  rén  jiě  shuō  •  xū  pú  tí  •  zài  zài  chù  chù  •  ruò  yǒu  cǐ  jīng  •  yī  qiē  shì  jiān  tiān  rén  ā  xiū  luó  •  suǒ  yīng  gōng  yǎng  •  dāng  zhī  cǐ  chǔ  •  jí  wéi  shì  tǎ  •  jiē  yīng  gōng  jìng  •  zuò  lǐ  wéi  rào  •  yǐ  zhū  huá  xiāng  •  ér  sàn  qí  chǔ  •\n\n "]
          },
          {
            "id": 16,
            "level": 3,
            "title": "能净业障分第十六",
            "brief": "",
            "media": "diamond.mp3",
            "page": ["「复次须菩提，善男子善女人，受持、读诵此经，若为人轻贱，是人先世罪业，应堕恶道，以今世人轻贱故，先世罪业则为消灭，当得阿耨多罗三藐三菩提。须菩提，我念过去无量阿僧祇劫，于然灯佛前，得值八百四千万亿那由他诸佛，悉皆供养承事，无空过者。若复有人，于后末世，能受持读诵此经，所得功德，于我所供养诸佛功德，百分不及一，千万亿分，乃至算数譬喻所不能及。须菩提，若善男子善女人，于后末世，有受持读诵此经，所得功德，我若具说者，或有人闻，心则狂乱，狐疑不信。须菩提，当知是经义不可思议，果报亦不可思议。」\n\n", "拼音 \n", " fù  cì  xū  pú  tí  •  ruò  shàn  nán  zǐ  shàn  nǚ  rén  •  shòu  chí  dú  sòng  cǐ  jīng  •  ruò  wèi  rén  qīng  jiàn  •  shì  rén  xiān  shì  zuì  yè  •  yīng  duò  è  dào  •  yǐ  jīn  shì  rén  qīng  jiàn  gù  •  xiān  shì  zuì  yè  •  jí  wéi  xiāo  miè  •  dāng  dé  ā  nòu  duō  luó  sān  miǎo  sān  pú  tí  •  xū  pú  tí  •  wǒ  niàn  guò  qù  wú  liàng  ā  sēng  qí  jié  •  yú  rán  dēng  fó  qián  •  dé  zhí  bā  bǎi  sì  qiān  wàn  yì  nuó  yóu  tā  zhū  fó  •  xī  jiē  gōng  yǎng  chéng  shì  •  wú  kōng  guò  zhě  •  ruò  fù  yǒu  rén  •  yú  hòu  mò  shì  •  néng  shòu  chí  dú  sòng  cǐ  jīng  •  suǒ  dé  gōng  dé  •  yú  wǒ  suǒ  gōng  yǎng  zhū  fó  gōng  dé  •  bǎi  fēn  bù  jí  yī  •  qiān  wàn  yì  fēn  •  nǎi  zhì  suàn  shù  pì  yù  suǒ  bù  néng  jí  •  xū  pú  tí  •  ruò  shàn  nán  zǐ  shàn  nǚ  rén  •  yú  hòu  mò  shì  •  yǒu  shòu  chí  dú  sòng  cǐ  jīng  •  suǒ  dé  gōng  dé  •  wǒ  ruò  jù  shuō  zhě  •  huò  yǒu  rén  wén  •  xīn  jí  kuáng  luàn  •  hú  yí  bù  xìn  •  xū  pú  tí  •  dāng  zhī  shì  jīng  yì  bù  kě  sī  yì  •  guǒ  bào  yì  bù  kě  sī  yì  • \n\n"]
          },
          {
            "id": 17,
            "level": 3,
            "title": "究竟无我分第十七",
            "brief": "",
            "media": "diamond.mp3",
            "page": ["尔时须菩提白佛言：「世尊，善男子善女人，发阿耨多罗三藐三菩提心，云何应住？云何降伏其心？」 佛告须菩提：「善男子善女人，发阿耨多罗三藐三菩提心者，当生如是心，我应灭度一切众生；灭度一切众生已，而无有一众生实灭度者。何以故？须菩提，若菩萨有我相、人相、众生相、寿者相，则非菩萨。所以者何？须菩提，实无有法，发阿耨多罗三藐三菩提心者。须菩提，于意云何，如来于然灯佛所，有法得阿耨多罗三藐三菩提不？」「不也，世尊，如我解佛所说义，佛于然灯佛所，无有法得阿耨多罗三藐三菩提。」佛言：「如是，如是，须菩提，实无有法，如来得阿耨多罗三藐三菩提。须菩提，若有法，如来得阿耨多罗三藐三菩提者，然灯佛即不与我授记：‘汝于来世当得作佛，号释迦牟尼。’以实无有法，得阿耨多罗三藐三菩提，是故然灯佛与我授记，作是言：‘汝于来世，当得作佛，号释迦牟尼。’何以故？如来者，即诸法如义。若有人言，如来得阿耨多罗三藐三菩提，须菩提，实无有法，佛得阿耨多罗三藐三菩提。须菩提，如来所得阿耨多罗三藐三菩提，于是中无实无虚。是故如来说一切法，皆是佛法。须菩提，所言一切法者，即非一切法，是故名一切法。须菩提，譬如人身长大。」 须菩提言：「世尊，如来说人身长大，即为非大身，是名大身。」「须菩提，菩萨亦如是。若作是言：‘我当灭度无量众生。’则不名菩萨。何以故？须菩提，实无有法，名为菩萨。是故佛说，一切法无我、无人、无众生、无寿者。须菩提，若菩萨作是言：‘我当庄严佛土。’是不名菩萨。何以故？如来说庄严佛土者，即非庄严，是名庄严。须菩提，若菩萨通达无我法者，如来说名真是菩萨。」\n\n", "拼音 \n", " ěr  shí  xū  pú  tí  bái  fó  yán  •  shì  zūn  •  shàn  nán  zǐ  shàn  nǚ  rén  •  fā  ā  nòu  duō  luó  sān  miǎo  sān  pú  tí  xīn  •  yún  hé  yīng  zhù  •  yún  hé  xiáng  fú  qí  xīn  •  fó  gào  xū  pú  tí  •  shàn  nán  zǐ  shàn  nǚ  rén  •  fā  ā  nòu  duō  luó  sān  miǎo  sān  pú  tí  xīn  zhě  •  dāng  shēng  rú  shì  xīn  •  wǒ  yīng  miè  dù  yī  qiē  zhòng  shēng  •  miè  dù  yī  qiē  zhòng  shēng  yǐ  •  ér  wú  yǒu  yī  zhòng  shēng  shí  miè  dù  zhě  •  hé  yǐ  gù  •  xū  pú  tí  •  ruò  pú  sà  yǒu  wǒ  xiànɡ  •  rén  xiànɡ  •  zhòng  shēng  xiànɡ  •  shòu  zhě  xiànɡ •  zé  fēi  pú  sà  •  suǒ  yǐ  zhě  hé  •  xū  pú  tí  •  shí  wú  yǒu  fǎ  •  fā  ā  nòu  duō  luó  sān  miǎo  sān  pú  tí  xīn  zhě  •  xū  pú  tí  •  yú  yì  yún  hé  •  rú  lái  yú  rán  dēng  fó  suǒ  •  yǒu  fǎ  dé  ā  nòu  duō  luó  sān  miǎo  sān  pú  tí  fǒu  •  fú  yě  •  shì  zūn  •  rú  wǒ  jiě  fó  suǒ  shuō  yì  •  fó  yú  rán  dēng  fó  suǒ  wú  yǒu  fǎ  dé  ā  nòu  duō  luó  sān  miǎo  sān  pú  tí  •  fó  yán  •  rú  shì  rú  shì  •  xū  pú  tí  •  shí  wú  yǒu  fǎ  •  rú  lái  dé  ā  nòu  duō  luó  sān  miǎo  sān  pú  tí  •  xū  pú  tí  •  ruò  yǒu  fǎ  •  rú  lái  dé  ā  nòu  duō  luó  sān  miǎo  sān  pú  tí  zhě  •  rán  dēng  fó  jí  bù  yǔ  wǒ  shòu  jì  •  rǔ  yú  lái  shì  •  dāng  dé  zuò  fó  •  hào  shì  jiā  móu  ní  •  yǐ  shí  wú  yǒu  fǎ  •  dé  ā  nòu  duō  luó  sān  miǎo  sān  pú  tí  •  shì  gù  rán  dēng  fó  yǔ  wǒ  shòu  jì  •  zuò  shì  yán  •  rǔ  yú  lái  shì  •  dāng  dé  zuò  fó  •  hào  shì  jiā  móu  ní  •  hé  yǐ  gù  •  rú  lái  zhě  •  jí  zhū  fǎ  rú  yì  •  ruò  yǒu  rén  yán  rú  lái  dé  ā  nòu  duō  luó  sān  miǎo  sān  pú  tí  •  xū  pú  tí  •  shí  wú  yǒu  fǎ  •  fó  dé  ā  nòu  duō  luó  sān  miǎo  sān  pú  tí  •  xū  pú  tí  •  rú  lái  suǒ  dé  ā  nòu  duō  luó  sān  miǎo  sān  pú  tí  •  yú  shì  zhōng  wú  shí  wú  xū  •  shì  gù  rú  lái  shuō  yī  qiē  fǎ  •  jiē  shì  fó  fǎ  •  xū  pú  tí  •  suǒ  yán  yī  qiē  fǎ  zhě  •  jí  fēi  yī  qiē  fǎ  •  shì  gù  míng  yī  qiē  fǎ  •  xū  pú  tí  •  pì  rú  rén  shēn  cháng  dà  •  xū  pú  tí  yán  •  shì  zūn  •  rú  lái  shuō  rén  shēn  cháng  dà  •  jí  wéi  fēi  dà  shēn  •  shì  míng  dà  shēn  •  xū  pú  tí  •  pú  sà  yì  rú  shì  •  ruò  zuò  shì  yán  •  wǒ  dāng  miè  dù  wú  liàng  zhòng  shēng  •  jí  bù  míng  pú  sà  •  hé  yǐ  gù  •  xū  pú  tí  •  shí  wú  yǒu  fǎ  •  míng  wéi  pú  sà  •  shì  gù  fó  shuō  yī  qiē  fǎ  •  wú  wǒ  •  wú  rén  •  wú  zhòng  shēng  •  wú  shòu  zhě  xū  pú  tí  •  ruò  pú  sà  zuò  shì  yán  •  wǒ  dāng  zhuāng  yán  fó  tǔ  •  shì  bù  míng  pú  sà  •  hé  yǐ  gù  •  rú  lái  shuō  zhuāng  yán  fó  tǔ  zhě  •  jí  fēi  zhuāng  yán  •  shì  míng  zhuāng  yán  •  xū  pú  tí  •  ruò  pú  sà  tōng  dá  wú  wǒ  fǎ  zhě  •  rú  lái  shuō  míng  zhēn  shi  pú  sà  • \n\n "]
          },
          {
            "id": 18,
            "level": 3,
            "title": "一体同观分第十八",
            "brief": "",
            "media": "diamond.mp3",
            "page": ["「须菩提，于意云何，如来有肉眼不？」「如是，世尊，如来有肉眼。」「须菩提，于意云何，如来有天眼不？」「如是，世尊，如来有天眼。」「须菩提，于意云何，如来有慧眼不？」「如是，世尊，如来有慧眼。」「须菩提，于意云何，如来有法眼不？」「如是，世尊，如来有法眼。」「须菩提，于意云何，如来有佛眼不？」「如是，世尊，如来有佛眼。」「须菩提，于意云何，如恒河中所有沙，佛说是沙不？」「如是，世尊，如来说是沙。」「须菩提，于意云何，如一恒河中所有沙，有如是沙等恒河，是诸恒河所有沙数，佛世界如是，宁为多不？」「甚多，世尊。」 佛告须菩提：「尔所国土中，所有众生，若干种心，如来悉知。何以故？如来说诸心，皆为非心，是名为心。所以者何？须菩提，过去心不可得，现在心不可得，未来心不可得。」\n\n", "拼音 \n", " xū  pú  tí  •  yú  yì  yún  hé  •  rú  lái  yǒu  ròu  yǎn  fǒu  •  rú  shì  •  shì  zūn  •  rú  lái  yǒu  ròu  yǎn  •  xū  pú  tí  •  yú  yì  yún  hé  •  rú  lái  yǒu  tiān  yǎn  fǒu  •  rú  shì  •  shì  zūn  •  rú  lái  yǒu  tiān  yǎn  •  xū  pú  tí  •  yú  yì  yún  hé  •  rú  lái  yǒu  huì  yǎn  fǒu  •  rú  shì  •  shì  zūn  •  rú  lái  yǒu  huì  yǎn  •  xū  pú  tí  •  yú  yì  yún  hé  •  rú  lái  yǒu  fǎ  yǎn  fǒu  •  rú  shì  •  shì  zūn  •  rú  lái  yǒu  fǎ  yǎn  •  xū  pú  tí  •  yú  yì  yún  hé  •  rú  lái  yǒu  fó  yǎn  fǒu  •  rú  shì  •  shì  zūn  •  rú  lái  yǒu  fó  yǎn  •  xū  pú  tí  •  yú  yì  yún  hé  •  rú  héng  hé  zhōng  suǒ  yǒu  shā  •  fó  shuō  shì  shā  fǒu  •  rú  shì  •  shì  zūn  •  rú  lái  shuō  shì  shā  •  xū  pú  tí  •  yú  yì  yún  hé  •  rú  yī  héng  hé  zhōng  suǒ  yǒu  shā  •  yǒu  rú  shì  shā  děng  héng  hé  •  shì  zhū  héng  hé  suǒ  yǒu  shā  shù  •  fó  shì  jiè  rú  shì  •  nìng  wéi  duō  fǒu  •  shèn  duō  •  shì  zūn  •  fó  gào  xū  pú  tí  •  ěr  suǒ  guó  tǔ  zhōng  •  suǒ  yǒu  zhòng  shēng  •  ruò  gàn  zhǒng  xīn  •  rú  lái  xī  zhī  •  hé  yǐ  gù  •  rú  lái  shuō  zhū  xīn  •  jiē  wéi  fēi  xīn  •  shì  míng  wéi  xīn  •  suǒ  yǐ  zhě  hé  •  xū  pú  tí  •  guò  qù  xīn  bù  kě  dé  •  xiàn  zài  xīn  bù  kě  dé  •  wèi  lái  xīn  bù  kě  dé  • \n\n"]
          },
          {
            "id": 19,
            "level": 3,
            "title": "法界通化分第十九",
            "brief": "",
            "media": "diamond.mp3",
            "page": ["「须菩提，于意云何，若有人满三千大千世界七宝，以用布施，是人以是因缘，得福多不？」「如是，世尊，此人以是因缘，得福甚多。」「须菩提，若福德有实，如来不说得福德多，以福德无故，如来说得福德多。」\n\n", "拼音 \n", " xū  pú  tí  •  yú  yì  yún  hé  •  ruò  yǒu  rén  mǎn  sān  qiān  dà  qiān  shì  jiè  qī  bǎo  •  yǐ  yòng  bù  shī  •  shì  rén  yǐ  shì  yīn  yuán  •  dé  fú  duō  fǒu  •  rú  shì  •  shì  zūn  •  cǐ  rén  yǐ  shì  yīn  yuán  •  dé  fú  shèn  duō  •  xū  pú  tí  •  ruò  fú  dé  yǒu  shí  •  rú  lái  bù  shuō  dé  fú  dé  duō  •  yǐ  fú  dé  wú  gù  •  rú  lái  shuō  dé  fú  dé  duō  • \n\n"]
          },
          {
            "id": 20,
            "level": 3,
            "title": "离色离相分第二十",
            "brief": "",
            "media": "diamond.mp3",
            "page": ["「须菩提，于意云何，佛可以具足色身见不？」「不也，世尊，如来不应以具足色身见。何以故？如来说具足色身，即非具足色身，是名具足色身。」「须菩提，于意云何，如来可以具足诸相见不？」「不也，世尊，如来不应以具足诸相见。何以故？如来说诸相具足，即非诸相具足，是名诸相具足。」\n\n", "拼音 \n", " xū  pú  tí  •  yú  yì  yún  hé  •  fó  kě  yǐ  jù  zú  sè  shēn  jiàn  fǒu  •    fú  yě  •  shì  zūn  •  rú  lái  bù  yīng  yǐ  jù  zú  sè  shēn  jiàn  •  hé  yǐ  gù  •    rú  lái  shuō  jù  zú  sè  shēn  •  jí  fēi  jù  zú  sè  shēn  •    shì  míng  jù  zú  sè  shēn  •    xū  pú  tí  •  yú  yì  yún  hé  •  rú  lái  kě  yǐ  jù  zú  zhū  xiànɡ  jiàn  fǒu  •    fú  yě  •  shì  zūn  •  rú  lái  bù  yīng  yǐ  jù  zú  zhū  xiànɡ  jiàn  •  hé  yǐ  gù  •    rú  lái  shuō  zhū  xiànɡ  jù  zú  •  jí  fēi  jù  zú  •    shì  míng  zhū  xiànɡ  jù  zú  •  \n\n"]
          },
          {
            "id": 21,
            "level": 3,
            "title": "非说所说分第二十一",
            "brief": "",
            "media": "diamond.mp3",
            "page": ["「须菩提，汝勿谓如来作是念：我当有所说法。莫作是念，何以故？若人言如来有所说法，即为谤佛，不能解我所说故。须菩提，说法者，无法可说，是名说法。」 尔时慧命须菩提白佛言：「世尊，颇有众生，于未来世，闻说是法，生信心不？」 佛言：「须菩提，彼非众生，非不众生。何以故？须菩提，众生，众生者，如来说非众生，是名众生。」\n\n", "拼音 \n", " xū  pú  tí  •  rǔ  wù  wèi  rú  lái  zuò  shì  niàn  •  wǒ  dāng  yǒu  suǒ  shuō  fa  •  mò  zuò  shì  niàn  •  hé  yǐ  gù  •  ruò  rén  yán  rú  lái  yǒu  suǒ  shuō  fa  •  jí  wéi  bàng  fó  •  bù  néng  jiě  wǒ  suǒ  shuō  gù  •  xū  pú  tí  •  shuō  fa  zhě  •  wú  fǎ  kě  shuō  •  shì  míng  shuō  fa  •  ěr  shí  huì  mìng  xū  pú  tí  bái  fó  yán  •  shì  zūn  •  pō  yǒu  zhòng  shēng  •  yú  wèi  lái  shì  •  wén  shuō  shì  fǎ  •  shēng  xìn  xīn  fǒu  •  fó  yán  •  xū  pú  tí  •  bǐ  fēi  zhòng  shēng  •  fēi  bù  zhòng  shēng  •  hé  yǐ  gù  •  xū  pú  tí  •  zhòng  shēng  zhòng  shēng  zhě  •  rú  lái  shuō  fēi  zhòng  shēng  •  shì  míng  zhòng  shēng  • \n\n"]
          },
          {
            "id": 22,
            "level": 3,
            "title": "无法可得分第二十二",
            "brief": "",
            "media": "diamond.mp3",
            "page": ["须菩提白佛言：「世尊，佛得阿耨多罗三藐三菩提，为无所得耶？」 佛言：「如是，如是，须菩提，我于阿耨多罗三藐三菩提，乃至无有少法可得，是名阿耨多罗三藐三菩提。」\n\n", "拼音 \n", " xū  pú  tí  bái  fó  yán  •  shì  zūn  •  fó  dé  ā  nòu  duō  luó  sān  miǎo  sān  pú  tí  •  wéi  wú  suǒ  dé  yē  •  fó  yán  •  rú  shì  rú  shì  •  xū  pú  tí  •  wǒ  yú  ā  nòu  duō  luó  sān  miǎo  sān  pú  tí  •  nǎi  zhì  wú  yǒu  shǎo  fǎ  kě  dé  •  shì  míng  ā  nòu  duō  luó  sān  miǎo  sān  pú  tí  • \n\n"]
          },
          {
            "id": 23,
            "level": 3,
            "title": "净心行善分第二十三",
            "brief": "",
            "media": "diamond.mp3",
            "page": ["「复次，须菩提，是法平等，无有高下，是名阿耨多罗三藐三菩提。以无我、无人、无众生、无寿者，修一切善法，即得阿耨多罗三藐三菩提。须菩提，所言善法者，如来说即非善法，是名善法。」\n\n", "拼音 \n", " fù  cì  xū  pú  tí  •  shì  fǎ  píng  děng  •  wú  yǒu  gāo  xià  •  shì  míng  ā  nòu  duō  luó  sān  miǎo  sān  pú  tí  •  yǐ  wú  wǒ  •  wú  rén  •  wú  zhòng  shēng  •  wú  shòu  zhě  •  xiū  yī  qiē  shàn  fǎ  •  jí  dé  ā  nòu  duō  luó  sān  miǎo  sān  pú  tí  •  xū  pú  tí  •  suǒ  yán  shàn  fǎ  zhě  •  rú  lái  shuō  jí  fēi  shàn  •  fǎ  shì  míng  shàn  fǎ  • \n\n"]
          },
          {
            "id": 24,
            "level": 3,
            "title": "福智无比分第二十四",
            "brief": "",
            "media": "diamond.mp3",
            "page": ["「须菩提，若三千大千世界中，所有诸须弥山王，如是等七宝聚，有人持用布施。若人以此般若波罗蜜经，乃至四句偈等，受持读诵，为他人说，于前福德，百分不及一，百千万亿分，乃至算数譬喻所不能及。」\n\n", "拼音 \n", " xū  pú  tí  •  ruò  sān  qiān  dà  qiān  shì  jiè  zhōng  •  suǒ  yǒu  zhū  xū  mí  shān  wáng  •  rú  shì  děng  qī  bǎo  jù  •  yǒu  rén  chí  yòng  bù  shī  •  ruò  rén  yǐ  cǐ  bō  rě  bō  luó  mì  jīng  •  nǎi  zhì  sì  jù  jì  děng  •  shòu  chí  dú  sòng  •  wéi  tā  rén  shuō  •  yú  qián  fú  dé  •  bǎi  fēn  bù  jí  yī  •  bǎi  qiān  wàn  yì  fēn  •  nǎi  zhì  suàn  shù  pì  yù  suǒ  bù  néng  jí  • \n\n"]
          },
          {
            "id": 25,
            "level": 3,
            "title": "化无所化分第二十五",
            "brief": "",
            "media": "diamond.mp3",
            "page": ["「须菩提，于意云何，汝等勿谓如来作是念：‘我当度众生。’须菩提，莫作是念。何以故？实无有众生如来度者；若有众生如来度者，如来即有我、人、众生、寿者。须菩提，如来说有我者，即非有我，而凡夫之人，以为有我。须菩提，凡夫者，如来说即非凡夫，是名凡夫。」\n\n", "拼音 \n", " xū  pú  tí  •  yú  yì  yún  hé  •  rǔ  děng  wù  wèi  rú  lái  zuò  shì  niàn  •  wǒ  dāng  dù  zhòng  shēng  •  xū  pú  tí  •  mò  zuò  shì  niàn  •  hé  yǐ  gù  •  shí  wú  yǒu  zhòng  shēng  rú  lái  dù  zhě  •  ruò  yǒu  zhòng  shēng  rú  lái  dù  zhě  •  rú  lái  jí  yǒu  wǒ  rén  zhòng  shēng  shòu  zhě  •  xū  pú  tí  •  rú  lái  shuō  yǒu  wǒ  zhě  •  jí  fēi  yǒu  wǒ  •  ér  fán  fū  zhī  rén  yǐ  wéi  yǒu  wǒ  •  xū  pú  tí  •  fán  fū  zhě  •  rú  lái  shuō  jí  fēi  fán  fū  •  shì  míng  fán  fū  • \n\n"]
          },
          {
            "id": 26,
            "level": 3,
            "title": "法身非相分第二十六",
            "brief": "",
            "media": "diamond.mp3",
            "page": ["「须菩提，于意云何，可以三十二相观如来不？」 须菩提言：「如是如是，以三十二相观如来。」 佛言：「须菩提，若以三十二相观如来者，转轮圣王即是如来。」 须菩提白佛言：「世尊，如我解佛所说义，不应以三十二相观如来。」 尔时世尊而说偈言：若以色见我，以音声求我，是人行邪道，不能见如来。\n\n", "拼音 \n", " xū  pú  tí  •  yú  yì  yún  hé  •  kě  yǐ  sān  shí  èr  xiànɡ  guān  rú  lái  fǒu  •  xū  pú  tí  yán  •  rú  shì  rú  shì  •  yǐ  sān  shí  èr  xiànɡ  guān  rú  lái  •  fó  yán  •  xū  pú  tí  •  ruò  yǐ  sān  shí  èr  xiànɡ  guān  rú  lái  zhě  •  zhuǎn  lún  shèng  wáng  •  jí  shì  rú  lái  •  xū  pú  tí  bái  fó  yán  •  shì  zūn  rú  wǒ  jiě  fó  suǒ  shuō  yì  •  bù  yīng  yǐ  sān  shí  èr  xiànɡ  guān  rú  lái  •  ěr  shí  shì  zūn  ér  shuō  jì  yán  •  ruò  yǐ  sè  jiàn  wǒ  •  yǐ  yīn  shēng  qiú  wǒ  shì  rén  xíng  xié  dào  •  bù  néng  jiàn  rú  lái \n\n"]
          },
          {
            "id": 27,
            "level": 3,
            "title": "无断无灭分第二十七",
            "brief": "",
            "media": "diamond.mp3",
            "page": ["「须菩提，汝若作是念：‘如来不以具足相故，得阿耨多罗三藐三菩提。’ 须菩提，莫作是念：‘如来不以具足相故，得阿耨多罗三藐三菩提。’须菩提，汝若作是念，发阿耨多罗三藐三菩提心者，说诸法断灭，莫作是念。何以故？发阿耨多罗三藐三菩提心者，于法不说断灭相。」\n\n", "拼音 \n", " xū  pú  tí  •  rǔ  ruò  zuò  shì  niàn  •  rú  lái  bù  yǐ  jù  zú  xiànɡ  gù  •  dé  ā  nòu  duō  luó  sān  miǎo  sān  pú  tí  •  xū  pú  tí  •  mò  zuò  shì  niàn  •  rú  lái  bù  yǐ  jù  zú  xiànɡ  gù  •  dé  ā  nòu  duō  luó  sān  miǎo  sān  pú  tí  •  xū  pú  tí  •  rǔ  ruò  zuò  shì  niàn  •  fā  ā  nòu  duō  luó  sān  miǎo  sān  pú  tí  xīn  zhě  •  shuō  zhū  fǎ  duàn  miè  •  mò  zuò  shì  niàn  •  hé  yǐ  gù  •  fā  ā  nòu  duō  luó  sān  miǎo  sān  pú  tí  xīn  zhě  •  yú  fǎ  bù  shuō  duàn  miè  xiànɡ  • \n\n"]
          },
          {
            "id": 28,
            "level": 3,
            "title": "不受不贪分第二十八",
            "brief": "",
            "media": "diamond.mp3",
            "page": ["「须菩提，若菩萨以满恒河沙等世界七宝，持用布施。若复有人，知一切法无我，得成于忍。此菩萨，胜前菩萨所得功德。何以故？须菩提，以诸菩萨不受福德故。」 须菩提白佛言：「世尊，云何菩萨，不受福德？」「须菩提，菩萨所作福德，不应贪著，是故说不受福德。」\n\n", "拼音 \n", " xū  pú  tí  •  ruò  pú  sà  yǐ  mǎn  héng  hé  shā  děng  shì  jiè  qī  bǎo  •  chí  yòng  bù  shī  •  ruò  fù  yǒu  rén  •  zhī  yī  qiē  fǎ  wú  wǒ  •  dé  chéng  yú  rěn  •  cǐ  pú  sà  •  shèng  qián  pú  sà  •  suǒ  dé  gōng  dé  •  hé  yǐ  gù  •  xū  pú  tí  •  yǐ  zhū  pú  sà  •  bù  shòu  fú  dé  gù  •  xū  pú  tí  bái  fó  yán  •  shì  zūn  •  yún  hé  pú  sà  bù  shòu  fú  dé  •  xū  pú  tí  •  pú  sà  suǒ  zuò  fú  dé  •  bù  yīng  tān  zhuó  •  shì  gù  shuō  bù  shòu  fú  dé  • \n\n"]
          },
          {
            "id": 29,
            "level": 3,
            "title": "威仪寂静分第二十九",
            "brief": "",
            "media": "diamond.mp3",
            "page": ["「须菩提，若有人言：‘如来若来、若去，若坐、若卧。’是人不解我所说义。何以故？如来者，无所从来，亦无所去，故名如来。」\n\n", "拼音 \n", " xū  pú  tí  •  ruò  yǒu  rén  yán  •  rú  lái  ruò  lái  ruò  qù  •  ruò  zuò  ruò  wò  •  shì  rén  bù  jiě  wǒ  suǒ  shuō  yì  •  hé  yǐ  gù  •  rú  lái  zhě  •  wú  suǒ  cóng  lái  •  yì  wú  suǒ  qù  •  gù  míng  rú  lái  • \n\n"]
          },
          {
            "id": 30,
            "level": 3,
            "title": "一合相分第三十",
            "brief": "",
            "media": "diamond.mp3",
            "page": ["「须菩提，若善男子善女人，以三千大千世界碎为微尘。于意云何，是微尘众，宁为多不？」须菩提言：「甚多，世尊。何以故？若是微尘众实有者，佛即不说是微尘众。所以者何？佛说微尘众，即非微尘众，是名微尘众。世尊，如来所说三千大千世界，即非世界，是名世界。何以故？若世界实有者，即是一合相。如来说一合相，即非一合相，是名一合相。」「须菩提，一合相者，则是不可说，但凡夫之人，贪著其事。」\n\n", "拼音 \n", " xū  pú  tí  •  ruò  shàn  nán  zǐ  shàn  nǚ  rén  •  yǐ  sān  qiān  dà  qiān  shì  jiè  suì  wéi  wēi  chén  •  yú  yì  yún  hé  •  shì  wēi  chén  zhòng  •  nìng  wéi  duō  fǒu  •  xū  pú  tí  yán  •  shèn  duō  •  shì  zūn  •  hé  yǐ  gù  •  ruò  shì  wēi  chén  zhòng  shí  yǒu  zhě  •  fó  jí  bù  shuō  shì  wēi  chén  zhòng  •  suǒ  yǐ  zhě  hé  •  fó  shuō  wēi  chén  zhòng  •  jí  fēi  wēi  chén  zhòng  •  shì  míng  wēi  chén  zhòng  •  shì  zūn  •  rú  lái  suǒ  shuō  sān  qiān  dà  qiān  shì  jiè  •  jí  fēi  shì  jiè  •  shì  míng  shì  jiè  •  hé  yǐ  gù  •  ruò  shì  jiè  shí  yǒu  zhě  •  jí  shì  yī  hé  xiànɡ  •  rú  lái  shuō  yī  hé  xiànɡ  •  jí  fēi  yī  hé  xiànɡ  •  shì  míng  yī  hé  xiànɡ  •  xū  pú  tí  •  yī  hé  xiànɡ  zhě  •  jí  shì  bù  kě  shuō  •  dàn  fán  fū  zhī  rén  •  tān  zhuó  qí  shì  • \n\n"]
          },
          {
            "id": 31,
            "level": 3,
            "title": "知见不生分第三十一",
            "brief": "",
            "media": "diamond.mp3",
            "page": ["「须菩提，若人言：‘佛说我见、人见、众生见、寿者见。’须菩提，于意云何，是人解我所说义不？」「不也，世尊，是人不解如来所说义。何以故？世尊说我见、人见、众生见、寿者见，即非我见、人见、众生见、寿者见，是名我见、人见、众生见、寿者见。」「须菩提，发阿耨多罗三藐三菩提心者，于一切法，应如是知、如是见、如是信解，不生法相。须菩提，所言法相者，如来说即非法相，是名法相。」\n\n", "拼音 \n", " xū  pú  tí  •  ruò  rén  yán  •  fó  shuō  wǒ  jiàn  •  rén  jiàn  •  zhòng  shēng  jiàn  •  shòu  zhě  jiàn  •  xū  pú  tí  •  yú  yì  yún  hé  •  shì  rén  jiě  wǒ  suǒ  shuō  yì  fǒu  •  fú  yě  •  shì  zūn  •  shì  rén  bù  jiě  rú  lái  suǒ  shuō  yì  •  hé  yǐ  gù  •  shì  zūn  shuō  wǒ  jiàn  •  rén  jiàn  •  zhòng  shēng  jiàn  •  shòu  zhě  jiàn  •  jí  fēi  wǒ  jiàn  •  rén  jiàn  •  zhòng  shēng  jiàn  •  shòu  zhě  jiàn  •  shì  míng  wǒ  jiàn  •  rén  jiàn  •  zhòng  shēng  jiàn  •  shòu  zhě  jiàn  •  xū  pú  tí  •  fā  ā  nòu  duō  luó  sān  miǎo  sān  pú  tí  xīn  zhě  •  yú  yī  qiē  fǎ  •  yīng  rú  shì  zhī  •  rú  shì  jiàn  •  rú  shì  xìn  jiě  •  bù  shēng  fǎ  xiànɡ  •  xū  pú  tí  •  suǒ  yán  fǎ  xiànɡ  zhě  •  rú  lái  shuō  jí  fēi  fǎ  xiànɡ  •  shì  míng  fǎ  xiànɡ  • \n\n"]
          },
          {
            "id": 32,
            "level": 3,
            "title": "应化非真分第三十二",
            "brief": "",
            "media": "diamond.mp3",
            "page": ["「须菩提，若有人以满无量阿僧祇世界七宝，持用布施。若有善男子善女人，发菩提心者，持于此经，乃至四句偈等，受持读诵，为人演说，其福胜彼。云何为人演说？不取于相，如如不动。何以故？一切有为法，如梦幻泡影，如露亦如电，应作如是观。」佛说是经已，长老须菩提，及诸比丘、比丘尼、优婆塞、优婆夷，一切世间天、人、阿修罗，闻佛所说，皆大欢喜，信受奉行。\n\n", "拼音 \n", " xū  pú  tí  •  ruò  yǒu  rén  yǐ  mǎn  wú  liàng  ā  sēng  qí  shì  jiè  qī  bǎo  •  chí  yòng  bù  shī  •  ruò  yǒu  shàn  nán  zǐ  shàn  nǚ  rén  •  fā  pú  tí  xīn  zhě  •  chí  yú  cǐ  jīng  •  nǎi  zhì  sì  jù  jì  děng  •  shòu  chí  dú  sòng  •  wèi  rén  yǎn  shuō  •  qí  fú  shèng  bǐ  •  yún  hé  wèi  rén  yǎn  shuō  •  bù  qǔ  yú  xiànɡ  •  rú  rú  bù  dòng  •  hé  yǐ  gù  •  yī  qiē  yǒu  wéi  fǎ  rú  mèng  huàn  pào  yǐng  rú  lù  yì  rú  diàn  yīng  zuò  rú  shì  guān  fó  shuō  shì  jīng  yǐ  •  zhǎng  lǎo  xū  pú  tí  •  jí  zhū  bǐ  qiū  •  bǐ  qiū  ní  •  yōu  pó  sè  •  yōu  pó  yí  •  yī  qiē  shì  jiān  tiān  rén  ā  xiū  luó  •  wén  fó  suǒ  shuō  •  jiē  dà  huān  xǐ  •  xìn  shòu  fèng  xíng  • \n\n"]
          }
        ],
        "page": ""
      },
      {
        "id": 3,
        "level": 2,
        "title": "真言和回向",
        "brief": "",
        "media": "diamond.mp3",
        "list": [],
        "page": ["般若无尽藏真言\n", "纳谟薄伽伐帝。钵唎若。波罗密多曳。怛侄他。唵。纥唎。地唎。室唎。戍噜知。三密栗知。佛社曳。莎诃。\n\n", "刚心陀罗尼\n", "唵。乌伦尼。娑婆诃。\n\n", "补阙真言\n", "南谟喝啰怛那。哆啰夜耶。佉啰佉啰。俱住俱住。摩啰摩啰。虎啰吽。贺贺。苏怛拏。吽。泼抹拏。娑婆诃。\n\n", "补阙圆满真言\n", "唵。呼嚧呼嚧。社曳穆契。莎诃。\n\n\n", "普回向真言\n", "唵。娑摩啰。娑摩啰。弭摩曩。萨缚诃。摩诃斫迦啰嚩吽。\n\n", "金刚赞\n", "断疑生信，绝相超宗，顿忘人法解真空，般若味重重。四句融通，福德叹无穷。\n\n", "南无祇园会上佛菩萨 （三称）愿以此功德\n\n", "回向\n", "庄严佛净土\n", "上报四重恩\n", "下济三途苦\n", "普愿见闻者\n", "悉发菩提心\n", "尽此一报身\n", "同生极乐国"]
      },
      {
        "id": 4,
        "level": 2,
        "title": "经题注释",
        "brief": "",
        "media": "diamond.mp3",
        "list": [],
        "page": ["这部经的原题目是玄奘大师所翻译的《能断金刚般若波罗蜜经》（梵文：vájra-cchedikā-prajñā-pāramitā-sūtra），\n", "'金刚'（vájra）有两种意义：\n", "闪电：具有极大的快速而又猛烈的威力；\n", "钻石：世界上最坚硬、最珍贵、最受人青睐的宝贝\n\n", "佛教运用'金刚'来形容教法的坚固和能够破斥外道，而不被外道所破坏。\n", "金刚者为不可坏，非生灭法，非有为法，本就如此，法尔如是。\n", "由于人们认虚为实、认假为真，所以顽固地执著自我和外部客观世界是真实的，由此造作无量无边的身业、口业、意业，并且受这三种业力的牵引、拖累，以致长劫地生死轮回，经受不可言状的种种痛苦，始终无法获得自由和解脱。在佛教释义中，金刚般若波罗蜜多，靠着无上智慧的指引，就能够超越欲界、色界、无色界，最终到达涅槃寂静的彼岸，这就是本经题的深刻涵义。"]
      },
      {
        "id": 5,
        "level": 2,
        "title": "逻辑分析",
        "brief": "",
        "media": "diamond.mp3",
        "list": [],
        "page": ["鸠摩罗什所译的《金刚般若波罗蜜经》译本中有大量的类似于‘如来说XX，即非XX，是名XX’的文字，如‘如来说世界，非世界，是名世界’等等。此即在说明真心如来藏离六尘见闻觉知性。所谓相者须由觉知心了别完成，才有相貌之说。而真心如来藏离六尘之见闻觉知，如何有相可言?慧眼，能看见实相与非相的真理。‘既是实相，亦是非相；既非实相，亦非非相’，想要看见实相与非相的真理，先要有一个大乘佛法的正知正见，那就是要了知如来藏‘无我相、无人相、无众生相、无寿者相’、无意识见闻觉知相的真理，以意识觉知心在意识觉知心外去找到真心如来藏。没有这个大乘正确的观念并如实参究实证，而只是在语言文字上推理，就难以了解此经文背后所要传达的真正内容\n", "这些文字是《金刚经》的一个重要立论：即所有的东西，都只是语言文字的名相施设而已，有它背后要传达的真相，而真相不离两边也不即两边。这种立论被称为《金刚经》的三段论，以阐述大乘佛教的空性不二哲理。"]
      }
    ]
  },
  {
    "id": 1004,
    "level": 1,
    "title": "地藏菩萨本愿经",
    "brief": "",
    "media": "dizang.mp3",
    "page": "",
    "sections": [
      {
        "id": 1,
        "level": 2,
        "title": "经文目录",
        "brief": "",
        "media": "dizang.mp3",
        "list": [
          {
            "id": 1,
            "level": 3,
            "title": "忉利天宫神通品第一",
            "brief": "",
            "media": "dizang.mp3",
            "page": ["赞\n", "稽首本然净心地　无尽佛藏大慈尊\n", "南方世界涌香云　香雨花云及花雨\n", "宝雨宝云无数种　为祥为瑞遍庄严\n", "天人问佛是何因　佛言地藏菩萨至\n", "三世如来同赞叹　十方菩萨共皈依\n", "我今宿植善因缘　称扬地藏真功德\n\n", "慈因积善，誓救众生，手中金锡，振开地狱之门。掌上明珠，光摄大千世界。智慧音里，吉祥云中，为阎浮提苦众生，作大证明功德主。大悲大愿，大圣大慈，本尊地藏菩萨摩诃萨。\n\n", "开经偈\n", "无上甚深微妙法　百千万劫难遭遇\n", "我今见闻得受持　愿解如来真实义\n\n", "南无本师释迦牟尼佛（三称）\n", "南无大愿地藏王菩萨（三称）\n\n", "如是我闻。一时佛在忉利天，为母说法。尔时十方无量世界，不可说不可说一切诸佛，及大菩萨摩诃萨，皆来集会。赞叹释迦牟尼佛，能于五浊恶世，现不可思议大智慧神通之力，调伏刚强众生，知苦乐法。各遣侍者，问讯世尊。\n", "是时如来含笑，放百千万亿大光明云，所谓大圆满光明云、大慈悲光明云、大智慧光明云、大般若光明云、大三昧光明云、大吉祥光明云、大福德光明云、大功德光明云、大归依光明云、大赞叹光明云。\n", "放如是等不可说光明云已，又出种种微妙之音，所谓檀波罗蜜音、尸波罗蜜音、羼提波罗蜜音、毗离耶波罗蜜音、禅波罗蜜音、般若波罗蜜音、慈悲音、喜舍音、解脱音、无漏音、智慧音、大智慧音、狮子吼音、大狮子吼音、云雷音、大云雷音。\n", "出如是等不可说不可说音已，娑婆世界，及他方国土，有无量亿天龙鬼神，亦集到忉利天宫。所谓四天王天、忉利天、须焰摩天、兜率陀天、化乐天、他化自在天、梵众天、梵辅天、大梵天、少光天、无量光天、光音天、少净天、无量净天、遍净天、福生天、福爱天、广果天、无想天、无烦天、无热天、善见天、善现天、色究竟天、摩醯首罗天，乃至非想非非想处天，一切天众、龙众、鬼神等众，悉来集会。复有他方国土，及娑婆世界，海神、江神、河神、树神、山神、地神、川泽神、苗稼神、昼神、夜神、空神、天神、饮食神、草木神，如是等神，皆来集会。复有他方国土，及娑婆世界，诸大鬼王，所谓恶目鬼王、啖血鬼王、啖精气鬼王、啖胎卵鬼王、行病鬼王、摄毒鬼王、慈心鬼王、福利鬼王、大爱敬鬼王，如是等鬼王，皆来集会。\n", "尔时释迦牟尼佛，告文殊师利法王子菩萨摩诃萨：汝观是一切诸佛菩萨，及天龙鬼神，此世界、他世界，此国土、他国土，如是今来集会到忉利天者，汝知数否？\n", "文殊师利白佛言：世尊，若以我神力，千劫测度，不能得知。\n", "佛告文殊师利：吾以佛眼观故，犹不尽数。此皆是地藏菩萨久远劫来，已度、当度、未度，已成就、当成就、未成就。\n", "文殊师利白佛言：世尊，我已过去久修善根，证无碍智，闻佛所言，即当信受。小果声闻、天龙八部，及未来世诸众生等，虽闻如来诚实之语，必怀疑惑。设使顶受，未免兴谤。唯愿世尊，广说地藏菩萨摩诃萨，因地作何行、立何愿，而能成就不思议事。\n", "佛告文殊师利：譬如三千大千世界，所有草木丛林、稻麻竹苇、山石微尘，一物一数，作一恒河；一恒河沙，一沙一界；一界之内，一尘一劫；一劫之内，所积尘数，尽充为劫。地藏菩萨证十地果位以来，千倍多于上喻，何况地藏菩萨在声闻、辟支佛地。文殊师利，此菩萨威神誓愿，不可思议。若未来世，有善男子、善女人，闻是菩萨名字，或赞叹，或瞻礼，或称名，或供养，乃至彩画、刻镂、塑漆形像，是人当得百返生于三十三天，永不堕恶道。\n", "文殊师利，是地藏菩萨摩诃萨，于过去久远不可说不可说劫前，身为大长者子。时世有佛，号曰狮子奋迅具足万行如来。时长者子，见佛相好，千福庄严。因问彼佛，作何行愿，而得此相？时狮子奋迅具足万行如来告长者子：欲证此身，当须久远度脱一切受苦众生。\n", "文殊师利，时长者子因发愿言：我今尽未来际，不可计劫，为是罪苦六道众生，广设方便，尽令解脱，而我自身方成佛道。以是于彼佛前立斯大愿，于今百千万亿那由他不可说劫，尚为菩萨。\n", "又于过去不可思议阿僧祇劫，时世有佛，号曰觉华定自在王如来，彼佛寿命四百千万亿阿僧祇劫。像法之中，有一婆罗门女，宿福深厚，众所钦敬，行住坐卧，诸天卫护。其母信邪，常轻三宝。是时圣女广设方便，劝诱其母，令生正见。而此女母，未全生信，不久命终，魂神堕在无间地狱。时婆罗门女，知母在世不信因果，计当随业，必生恶趣。遂卖家宅，广求香华，及诸供具，于先佛塔寺，大兴供养。见觉华定自在王如来，其形像在一寺中，塑画威容，端严毕备。时婆罗门女，瞻礼尊容，倍生敬仰。私自念言：佛名大觉，具一切智。若在世时，我母死后，倘来问佛，必知处所。时婆罗门女，垂泣良久，瞻恋如来。忽闻空中声曰：泣者圣女，勿至悲哀，我今示汝母之去处。\n", "婆罗门女合掌向空，而白空曰：是何神德，宽我忧虑？我自失母已来，昼夜忆恋，无处可问，知母生界。\n", "时空中有声，再报女曰：我是汝所瞻礼者，过去觉华定自在王如来。见汝忆母，倍于常情众生之分，故来告示。\n", "婆罗门女闻此声已，举身自扑，肢节皆损。左右扶侍，良久方苏。而白空曰：愿佛慈愍，速说我母生界。我今身心，将死不久。\n", "时觉华定自在王如来，告圣女曰：汝供养毕，但早返舍，端坐思惟吾之名号，即当知母所生去处。\n", "时婆罗门女，寻礼佛已，即归其舍。以忆母故，端坐念觉华定自在王如来，经一日一夜。忽见自身到一海边，其水涌沸，多诸恶兽，尽复铁身，飞走海上，东西驰逐。见诸男子、女人，百千万数，出没海中，被诸恶兽争取食啖。又见夜叉，其形各异，或多手多眼，多足多头，口牙外出，利刃如剑。驱诸罪人，使近恶兽。复自搏攫，头足相就。其形万类，不敢久视。时婆罗门女，以念佛力故，自然无惧。\n", "有一鬼王，名曰无毒，稽首来迎，白圣女曰：善哉菩萨，何缘来此？\n", "时婆罗门女问鬼王曰：此是何处？\n", "无毒答曰：此是大铁围山西面第一重海。\n", "圣女问曰：我闻铁围之内，地狱在中，是事实否？\n", "无毒答曰：实有地狱。\n", "圣女问曰：我今云何得到狱所？\n", "无毒答曰：若非威神，即须业力。非此二事，终不能到。\n", "圣女又问：此水何缘，而乃涌沸，多诸罪人，及以恶兽？\n", "无毒答曰：此是阎浮提造恶众生，新死之者。经四十九日后，无人继嗣，为作功德，救拔苦难；生时又无善因。当据本业所感地狱，自然先渡此海。海东十万由旬，又有一海，其苦倍此。彼海之东，又有一海，其苦复倍。三业恶因之所招感，共号业海，其处是也。\n", "圣女又问鬼王无毒曰：地狱何在？\n", "无毒答曰：三海之内，是大地狱，其数百千，各各差别。所谓大者，具有十八。次有五百，苦毒无量。次有千百，亦无量苦。\n", "圣女又问大鬼王曰：我母死来未久，不知魂神当至何趣？\n", "鬼王问圣女曰：菩萨之母，在生习何行业？\n", "圣女答曰：我母邪见，讥毁三宝。设或暂信，旋又不敬。死虽日浅，未知生处。\n", "无毒问曰：菩萨之母，姓氏何等？\n", "圣女答曰：我父我母，俱婆罗门种。父号尸罗善现，母号悦帝利。\n", "无毒合掌启菩萨曰：愿圣者却返本处，无至忧忆悲恋。悦帝利罪女，生天以来，经今三日。云承孝顺之子，为母设供修福，布施觉华定自在王如来塔寺。非唯菩萨之母得脱地狱，应是无间罪人，此日悉得受乐，俱同生讫。\n", "鬼王言毕，合掌而退。\n", "婆罗门女寻如梦归。悟此事已，便于觉华定自在王如来塔像之前，立弘誓愿：愿我尽未来劫，应有罪苦众生，广设方便，使令解脱。\n", "佛告文殊师利：时鬼王无毒者，当今财首菩萨是。婆罗门女者，即地藏菩萨是。"]
          },
          {
            "id": 2,
            "level": 3,
            "title": "分身集会品第二",
            "brief": "",
            "media": "dizang.mp3",
            "page": ["尔时百千万亿不可思不可议不可量不可说无量阿僧祇世界，所有地狱处分身地藏菩萨，俱来集在忉利天宫。以如来神力故，各以方面，与诸得解脱从业道出者，亦各有千万亿那由他数，共持香华，来供养佛。彼诸同来等辈，皆因地藏菩萨教化，永不退转于阿耨多罗三藐三菩提。是诸众等，久远劫来，流浪生死，六道受苦，暂无休息。以地藏菩萨广大慈悲，深誓愿故，各获果证。既至忉利，心怀踊跃，瞻仰如来，目不暂舍。\n", "尔时世尊舒金色臂，摩百千万亿不可思不可议不可量不可说无量阿僧祇世界诸分身地藏菩萨摩诃萨顶，而作是言：吾于五浊恶世，教化如是刚强众生，令心调伏，舍邪归正。十有一、二，尚恶习在。吾亦分身千百亿，广设方便。或有利根，闻即信受。或有善果，勤劝成就。或有暗钝，久化方归。或有业重，不生敬仰。如是等辈众生，各各差别，分身度脱。或现男子身，或现女人身，或现天龙身，或现神鬼身，或现山林川原、河池泉井，利及于人，悉皆度脱。或现天帝身，或现梵王身，或现转轮王身，或现居士身，或现国王身，或现宰辅身，或现官属身，或现比丘、比丘尼、优婆塞、优婆夷身，乃至声闻、罗汉、辟支佛、菩萨等身，而以化度。非但佛身独现其前。\n", "汝观吾累劫勤苦，度脱如是等难化刚强罪苦众生。其有未调伏者，随业报应，若堕恶趣，受大苦时，汝当忆念吾在忉利天宫殷勤付嘱，令娑婆世界至弥勒出世已来众生，悉使解脱，永离诸苦，遇佛授记。\n", "尔时诸世界分身地藏菩萨，共复一形，涕泪哀恋，白其佛言：我从久远劫来，蒙佛接引，使获不可思议神力，具大智慧。我所分身，遍满百千万亿恒河沙世界。每一世界，化百千万亿身。每一身，度百千万亿人。令归敬三宝，永离生死，至涅槃乐。但于佛法中所为善事，一毛一渧、一沙一尘，或毫发许，我渐度脱，使获大利。唯愿世尊，不以后世恶业众生为虑。如是三白佛言：唯愿世尊，不以后世恶业众生为虑。\n", "尔时佛赞地藏菩萨言：善哉善哉！吾助汝喜，汝能成就久远劫来发弘誓愿，广度将毕，即证菩提。"]
          },
          {
            "id": 3,
            "level": 3,
            "title": "观众生业缘品第三",
            "brief": "",
            "media": "dizang.mp3",
            "page": ["尔时佛母摩耶夫人，恭敬合掌，问地藏菩萨言：圣者，阎浮众生，造业差别，所受报应，其事云何？\n", "地藏答言：千万世界，乃及国土，或有地狱，或无地狱；或有女人，或无女人；或有佛法，或无佛法；乃至声闻、辟支佛，亦复如是。非但地狱罪报一等。\n", "摩耶夫人重白菩萨：且愿闻于阎浮罪报所感恶趣。\n", "地藏答言：圣母，唯愿听受，我粗说之。\n", "佛母白言：愿圣者说。\n", "尔时地藏菩萨白圣母言：南阎浮提罪报名号如是：若有众生，不孝父母，或至杀害，当堕无间地狱，千万亿劫，求出无期。若有众生，出佛身血，毁谤三宝，不敬尊经，亦当堕于无间地狱，千万亿劫，求出无期。若有众生，侵损常住，玷污僧尼，或伽蓝内恣行淫欲，或杀或害，如是等辈，当堕无间地狱，千万亿劫，求出无期。若有众生，伪作沙门，心非沙门，破用常住，欺诳白衣，违背戒律，种种造恶，如是等辈，当堕无间地狱，千万亿劫，求出无期。若有众生，偷窃常住财物、谷米、饮食、衣服，乃至一物不与取者，当堕无间地狱，千万亿劫，求出无期。\n", "地藏白言：圣母，若有众生作如是罪，当堕五无间地狱，求暂停苦一念不得。\n", "摩耶夫人重白地藏菩萨言：云何名为无间地狱？\n", "地藏白言：圣母，诸有地狱，在大铁围山之内。其大地狱，有一十八所。次有五百，名号各别。次有千百，名字亦别。无间狱者，其狱城周匝八万余里，其城纯铁，高一万里，城上火聚，少有空缺。其狱城中，诸狱相连，名号各别。独有一狱，名曰无间。其狱周匝万八千里，狱墙高一千里，悉是铁为，上火彻下，下火彻上。铁蛇铁狗，吐火驰逐，狱墙之上，东西而走。狱中有床，遍满万里。一人受罪，自见其身遍卧满床。千万人受罪，亦各自见身满床上。众业所感，获报如是。又诸罪人，备受众苦。千百夜叉，及以恶鬼，口牙如剑，眼如电光，手复铜爪，拖拽罪人。复有夜叉，执大铁戟，中罪人身，或中口鼻，或中腹背，抛空翻接，或置床上。复有铁鹰，啖罪人目。复有铁蛇，缴罪人颈。百肢节内，悉下长钉，拔舌耕犁，抽肠剉斩，烊铜灌口，热铁缠身。万死千生，业感如是。动经亿劫，求出无期。此界坏时，寄生他界。他界次坏，转寄他方。他方坏时，展转相寄。此界成后，还复而来。无间罪报，其事如是。\n", "又五事业感，故称无间。何等为五？一者，日夜受罪，以至劫数，无时间绝，故称无间。二者，一人亦满，多人亦满，故称无间。三者，罪器叉棒，鹰蛇狼犬，碓磨锯凿，剉斫镬汤，铁网铁绳，铁驴铁马，生革络首，热铁浇身，饥吞铁丸，渴饮铁汁，从年竟劫，数那由他，苦楚相连，更无间断，故称无间。四者，不问男子女人、羌胡夷狄、老幼贵贱、或龙或神、或天或鬼，罪行业感，悉同受之，故称无间。五者，若堕此狱，从初入时，至百千劫，一日一夜，万死万生，求一念间暂住不得，除非业尽，方得受生，以此连绵，故称无间。\n", "地藏菩萨白圣母言：无间地狱，粗说如是。若广说地狱罪器等名，及诸苦事，一劫之中，求说不尽。\n", "摩耶夫人闻已，愁忧合掌，顶礼而退。"]
          },
          {
            "id": 4,
            "level": 3,
            "title": "阎浮众生业感品第四",
            "brief": "",
            "media": "dizang.mp3",
            "page": ["尔时地藏菩萨摩诃萨白佛言：世尊，我承佛如来威神力故，遍百千万亿世界，分是身形，救拔一切业报众生。若非如来大慈力故，即不能作如是变化。我今又蒙佛付嘱，至阿逸多成佛已来，六道众生，遣令度脱。唯然世尊，愿不有虑。\n", "尔时佛告地藏菩萨：一切众生未解脱者，性识无定。恶习结业，善习结果。为善为恶，逐境而生。轮转五道，暂无休息，动经尘劫，迷惑障难。如鱼游网，将是长流，脱入暂出，又复遭网。以是等辈，吾当忧念。汝既毕是往愿、累劫重誓，广度罪辈，吾复何虑！\n", "说是语时，会中有一菩萨摩诃萨，名定自在王，白佛言：世尊，地藏菩萨累劫以来，各发何愿，今蒙世尊殷勤赞叹？唯愿世尊，略而说之。\n", "尔时世尊告定自在王菩萨：谛听谛听，善思念之，吾当为汝分别解说。乃往过去无量阿僧祇那由他不可说劫，尔时有佛，号一切智成就如来、应供、正遍知、明行足、善逝、世间解、无上士、调御丈夫、天人师、佛、世尊，其佛寿命六万劫。未出家时，为小国王，与一邻国王为友，同行十善，饶益众生。其邻国内，所有人民，多造众恶。二王议计，广设方便。一王发愿：早成佛道，当度是辈，令使无余。一王发愿：若不先度罪苦，令是安乐，得至菩提，我终未愿成佛。\n", "佛告定自在王菩萨：一王发愿早成佛者，即一切智成就如来是。一王发愿永度罪苦众生，未愿成佛者，即地藏菩萨是。\n", "复于过去无量阿僧祇劫，有佛出世，名清净莲华目如来，其佛寿命四十劫。像法之中，有一罗汉，福度众生。因次教化，遇一女人，字曰光目，设食供养。\n", "罗汉问之：欲愿何等？\n", "光目答言：我以母亡之日，资福救拔，未知我母生处何趣？\n", "罗汉愍之，为入定观，见光目女母，堕在恶趣，受极大苦。罗汉问光目言：汝母在生，作何行业？今在恶趣，受极大苦。\n", "光目答言：我母所习，唯好食啖鱼鳖之属。所食鱼鳖，多食其子，或炒或煮，恣情食啖，计其命数，千万复倍。尊者慈愍，如何哀救？\n", "罗汉愍之，为作方便，劝光目言：汝可志诚念清净莲华目如来，兼塑画形像，存亡获报。\n", "光目闻已，即舍所爱，寻画佛像而供养之，复恭敬心，悲泣瞻礼。忽于夜后，梦见佛身，金色晃耀，如须弥山，放大光明，而告光目：汝母不久当生汝家，才觉饥寒，即当言说。\n", "其后家内婢生一子，未满三日，而乃言说。稽首悲泣，告于光目：生死业缘，果报自受。吾是汝母，久处暗冥。自别汝来，累堕大地狱。蒙汝福力，方得受生，为下贱人，又复短命，寿年十三，更落恶道。汝有何计，令吾脱免？\n", "光目闻说，知母无疑，哽咽悲啼，而白婢子：既是我母，合知本罪，作何行业，堕于恶道？\n", "婢子答言：以杀害、毁骂二业受报。若非蒙福救拔吾难，以是业故，未合解脱。\n", "光目问言：地狱罪报，其事云何？\n", "婢子答言：罪苦之事，不忍称说。百千岁中，卒白难竟。\n", "光目闻已，啼泪号泣，而白空界：愿我之母，永脱地狱。毕十三岁，更无重罪，及历恶道。十方诸佛，慈哀愍我，听我为母所发广大誓愿：若得我母永离三途，及斯下贱，乃至女人之身永劫不受者。愿我自今日后，对清净莲华目如来像前，却后百千万亿劫中，应有世界，所有地狱及三恶道诸罪苦众生，誓愿救拔，令离地狱恶趣、畜生、饿鬼等。如是罪报等人，尽成佛竟，我然后方成正觉！\n", "发誓愿已，具闻清净莲华目如来而告之曰：光目，汝大慈愍，善能为母发如是大愿。吾观汝母十三岁毕，舍此报已，生为梵志，寿年百岁。过是报后，当生无忧国土，寿命不可计劫。后成佛果，广度人天，数如恒河沙。\n", "佛告定自在王：尔时罗汉，福度光目者，即无尽意菩萨是。光目母者，即解脱菩萨是。光目女者，即地藏菩萨是。过去久远劫中，如是慈愍，发恒河沙愿，广度众生。\n", "未来世中，若有男子、女人，不行善者、行恶者，乃至不信因果者、邪淫妄语者、两舌恶口者、毁谤大乘者，如是诸业众生，必堕恶趣。若遇善知识，劝令一弹指间归依地藏菩萨，是诸众生即得解脱三恶道报。若能志心归敬及瞻礼赞叹，香华、衣服、种种珍宝、或复饮食，如是奉事者，未来百千万亿劫中，常在诸天，受胜妙乐。若天福尽，下生人间，犹百千劫常为帝王，能忆宿命因果本末。定自在王，如是地藏菩萨有如此不可思议大威神力，广利众生。汝等诸菩萨，当记是经，广宣流布。\n", "定自在王白佛言：世尊，愿不有虑。我等千万亿菩萨摩诃萨，必能承佛威神，广演是经，于阎浮提，利益众生。\n", "定自在王菩萨白世尊已，合掌恭敬，作礼而退。\n", "尔时四方天王俱从座起，合掌恭敬，白佛言：世尊，地藏菩萨于久远劫来，发如是大愿，云何至今犹度未绝，更发广大誓言？唯愿世尊，为我等说。\n", "佛告四天王：善哉善哉！吾今为汝及未来、现在天人众等广利益故，说地藏菩萨于娑婆世界阎浮提内，生死道中，慈哀救拔度脱一切罪苦众生，方便之事。\n", "四天王言：唯然世尊，愿乐欲闻。\n", "佛告四天王：地藏菩萨久远劫来，迄至于今，度脱众生，犹未毕愿。慈愍此世罪苦众生，复观未来无量劫中，因蔓不断，以是之故，又发重愿。如是菩萨，于娑婆世界阎浮提中，百千万亿方便，而为教化。\n", "四天王，地藏菩萨若遇杀生者，说宿殃短命报。若遇窃盗者，说贫穷苦楚报。若遇邪淫者，说雀鸽鸳鸯报。若遇恶口者，说眷属斗诤报。若遇毁谤者，说无舌疮口报。若遇瞋恚者，说丑陋癃残报。若遇悭吝者，说所求违愿报。若遇饮食无度者，说饥渴咽病报。若遇畋猎恣情者，说惊狂丧命报。若遇悖逆父母者，说天地灾杀报。若遇烧山林木者，说狂迷取死报。若遇前后父母恶毒者，说返生鞭挞现受报。若遇网捕生雏者，说骨肉分离报。若遇毁谤三宝者，说盲聋喑哑报。若遇轻法慢教者，说永处恶道报。若遇破用常住者，说亿劫轮回地狱报。若遇污梵诬僧者，说永在畜生报。若遇汤火斩斫伤生者，说轮回递偿报。若遇破戒犯斋者，说禽兽饥饿报。若遇非理毁用者，说所求阙绝报。若遇吾我贡高者，说卑使下贱报。若遇两舌斗乱者，说无舌百舌报。若遇邪见者，说边地受生报。\n", "如是等阎浮提众生，身口意业，恶习结果，百千报应，今粗略说。如是等阎浮提众生业感差别，地藏菩萨百千方便而教化之。是诸众生，先受如是等报，后堕地狱，动经劫数，无有出期。是故汝等护人护国，无令是诸众业迷惑众生。\n", "四天王闻已，涕泪悲叹，合掌而退。\n\n", "赞\n", "如来慈愍，转大法錀，婆罗门女救慈亲，觉华度迷津，摩耶夫人，请问地藏因。\n", "南无冥阳救苦大愿地藏王菩萨（三称）。"]
          },
          {
            "id": 5,
            "level": 3,
            "title": "地狱名号品第五",
            "brief": "",
            "media": "dizang.mp3",
            "page": ["尔时普贤菩萨摩诃萨白地藏菩萨言：仁者，愿为天龙四众，及未来、现在一切众生，说娑婆世界及阎浮提罪苦众生，所受报处、地狱名号及恶报等事。使未来世末法众生，知是果报。\n", "地藏答言：仁者，我今承佛威神，及大士之力，略说地狱名号，及罪报恶报之事。仁者，阎浮提东方有山，号曰铁围，其山黑邃，无日月光。有大地狱，号极无间。又有地狱，名大阿鼻。复有地狱，名曰四角。复有地狱，名曰飞刀。复有地狱，名曰火箭。复有地狱，名曰夹山。复有地狱，名曰通枪。复有地狱，名曰铁车。复有地狱，名曰铁床。复有地狱，名曰铁牛。复有地狱，名曰铁衣。复有地狱，名曰千刃。复有地狱，名曰铁驴。复有地狱，名曰烊铜。复有地狱，名曰抱柱。复有地狱，名曰流火。复有地狱，名曰耕舌。复有地狱，名曰剉首。复有地狱，名曰烧脚。复有地狱，名曰啖眼。复有地狱，名曰铁丸。复有地狱，名曰诤论。复有地狱，名曰铁鈇。复有地狱，名曰多瞋。\n", "地藏白言：仁者，铁围之内，有如是等地狱，其数无限。更有叫唤地狱、拔舌地狱、粪尿地狱、铜锁地狱、火象地狱、火狗地狱、火马地狱、火牛地狱、火山地狱、火石地狱、火床地狱、火梁地狱、火鹰地狱、锯牙地狱、剥皮地狱、饮血地狱、烧手地狱、烧脚地狱、倒刺地狱、火屋地狱、铁屋地狱、火狼地狱，如是等地狱。其中各各复有诸小地狱，或一或二，或三或四，乃至百千，其中名号，各各不同。\n", "地藏菩萨告普贤菩萨言：仁者，此者皆是南阎浮提行恶众生，业感如是。业力甚大，能敌须弥，能深巨海，能障圣道。是故众生，莫轻小恶，以为无罪。死后有报，纤毫受之。父子至亲，歧路各别，纵然相逢，无肯代受。我今承佛威力，略说地狱罪报之事，唯愿仁者暂听是言。\n", "普贤答言：吾已久知三恶道报，望仁者说，令后世末法一切恶行众生，闻仁者说，使令归佛。\n", "地藏白言：仁者，地狱罪报，其事如是：或有地狱，取罪人舌，使牛耕之。或有地狱，取罪人心，夜叉食之。或有地狱，镬汤盛沸，煮罪人身。或有地狱，赤烧铜柱，使罪人抱。或有地狱，使诸火烧，趁及罪人。或有地狱，一向寒冰。或有地狱，无限粪尿。或有地狱，纯飞蒺藜。或有地狱，多攒火枪。或有地狱，唯撞胸背。或有地狱，但烧手足。或有地狱，盘缴铁蛇。或有地狱，驱逐铁狗。或有地狱，尽驾铁骡。\n", "仁者，如是等报，各各狱中，有百千种业道之器，无非是铜、是铁、是石、是火，此四种物，众业行感。若广说地狱罪报等事，一一狱中，更有百千种苦楚，何况多狱。我今承佛威神及仁者问，略说如是。若广解说，穷劫不尽。"]
          },
          {
            "id": 6,
            "level": 3,
            "title": "如来赞叹品第六",
            "brief": "",
            "media": "dizang.mp3",
            "page": ["尔时世尊举身放大光明，遍照百千万亿恒河沙等诸佛世界。出大音声，普告诸佛世界一切诸菩萨摩诃萨，及天龙鬼神、人非人等：听吾今日称扬赞叹地藏菩萨摩诃萨，于十方世界，现大不可思议威神慈悲之力，救护一切罪苦之事。吾灭度后，汝等诸菩萨大士，及天龙鬼神等，广作方便，卫护是经，令一切众生证涅槃乐。\n", "说是语已，会中有一菩萨，名曰普广，合掌恭敬而白佛言：今见世尊赞叹地藏菩萨，有如是不可思议大威神德。唯愿世尊，为未来世末法众生，宣说地藏菩萨利益人天因果等事，使诸天龙八部，及未来世众生，顶受佛语。\n", "尔时世尊告普广菩萨及四众等：谛听谛听，吾当为汝略说地藏菩萨利益人天福德之事。\n", "普广白言：唯然世尊，愿乐欲闻。\n", "佛告普广菩萨：未来世中，若有善男子、善女人，闻是地藏菩萨摩诃萨名者，或合掌者、赞叹者、作礼者、恋慕者，是人超越三十劫罪。\n", "普广，若有善男子、善女人，或彩画形像，或土石胶漆、金银铜铁，作此菩萨，一瞻一礼者，是人百返生于三十三天，永不堕于恶道。假如天福尽故，下生人间，犹为国王，不失大利。\n", "若有女人，厌女人身，尽心供养地藏菩萨画像，及土石胶漆铜铁等像，如是日日不退，常以华香、饮食、衣服、缯彩、幢幡、钱宝物等供养。是善女人，尽此一报女身，百千万劫，更不生有女人世界，何况复受。除非慈愿力故，要受女身，度脱众生。承斯供养地藏力故，及功德力，百千万劫不受女身。\n", "复次普广，若有女人，厌是丑陋多疾病者。但于地藏像前，志心瞻礼食顷之间，是人千万劫中，所受生身，相貌圆满。是丑陋女人，如不厌女身，即百千万亿生中，常为王女，乃及王妃，宰辅大姓、大长者女，端正受生，诸相圆满。由志心故，瞻礼地藏菩萨，获福如是。\n", "复次普广，若有善男子、善女人，能对菩萨像前，作诸伎乐，及歌咏赞叹、香华供养，乃至劝于一人多人。如是等辈，现在世中，及未来世，常得百千鬼神日夜卫护，不令恶事辄闻其耳，何况亲受诸横。\n", "复次普广，未来世中，若有恶人，及恶神、恶鬼，见有善男子、善女人归敬、供养、赞叹、瞻礼地藏菩萨形像，或妄生讥毁、谤无功德及利益事，或露齿笑，或背面非，或劝人共非，或一人非，或多人非，乃至一念生讥毁者。如是之人，贤劫千佛灭度，讥毁之报，尚在阿鼻地狱，受极重罪。过是劫已，方受饿鬼。又经千劫，复受畜生。又经千劫，方得人身。纵受人身，贫穷下贱，诸根不具，多被恶业来结其心，不久之间，复堕恶道。是故普广，讥毁他人供养，尚获此报，何况别生恶见毁灭。\n", "复次普广，若未来世，有男子、女人，久处床枕，求生求死，了不可得。或夜梦恶鬼，乃及家亲，或游险道，或多魇寐，共鬼神游。日月岁深，转复尪瘵，眠中叫苦，惨凄不乐者。此皆是业道论对，未定轻重，或难舍寿，或不得愈。男女俗眼，不辨是事。但当对诸佛菩萨像前，高声转读此经一遍。或取病人可爱之物，或衣服、宝贝、庄园、舍宅，对病人前，高声唱言：我某甲等，为是病人，对经像前舍诸等物，或供养经像，或造佛菩萨形像，或造塔寺，或燃油灯，或施常住。如是三白病人，遣令闻知。假令诸识分散，至气尽者，乃至一日、二日、三日、四日至七日以来，但高声白、高声读经，是人命终之后，宿殃重罪，至于五无间罪，永得解脱；所受生处，常知宿命。何况善男子、善女人，自书此经，或教人书，或自塑画菩萨形像，乃至教人塑画，所受果报，必获大利。是故普广，若见有人读诵是经，乃至一念赞叹是经，或恭敬者。汝须百千方便，劝是等人，勤心莫退，能得未来、现在千万亿不可思议功德。\n", "复次普广，若未来世诸众生等，或梦或寐，见诸鬼神，乃及诸形，或悲或啼，或愁或叹，或恐或怖。此皆是一生、十生、百生、千生过去父母、男女弟妹、夫妻眷属，在于恶趣，未得出离，无处希望福力救拔，当告宿世骨肉，使作方便，愿离恶道。普广，汝以神力，遣是眷属，令对诸佛菩萨像前，志心自读此经，或请人读，其数三遍或七遍。如是恶道眷属，经声毕是遍数，当得解脱，乃至梦寐之中，永不复见。\n", "复次普广，若未来世，有诸下贱等人，或奴或婢，乃至诸不自由之人，觉知宿业，要忏悔者，志心瞻礼地藏菩萨形像，乃至一七日中，念菩萨名，可满万遍。如是等人，尽此报后，千万生中，常生尊贵，更不经三恶道苦。\n", "复次普广，若未来世中，阎浮提内，刹利、婆罗门、长者、居士、一切人等，及异姓种族，有新产者，或男或女。七日之中，早与读诵此不思议经典，更为念菩萨名，可满万遍。是新生子，或男或女，宿有殃报，便得解脱，安乐易养，寿命增长。若是承福生者，转增安乐，及与寿命。\n", "复次普广，若未来世众生，于月一日、八日、十四日、十五日、十八日、二十三、二十四、二十八、二十九日、乃至三十日，是诸日等，诸罪结集，定其轻重。南阎浮提众生，举止动念，无不是业，无不是罪。何况恣情杀害、窃盗、邪淫、妄语，百千罪状。能于是十斋日，对佛菩萨、诸贤圣像前，读是经一遍，东西南北百由旬内，无诸灾难。当此居家，若长若幼，现在、未来百千岁中，永离恶趣。能于十斋日每转一遍，现世令此居家，无诸横病，衣食丰溢。\n", "是故普广，当知地藏菩萨，有如是等不可说百千万亿大威神力利益之事。阎浮众生，于此大士有大因缘。是诸众生，闻菩萨名，见菩萨像，乃至闻是经三字五字，或一偈一句者，现在殊妙安乐，未来之世，百千万生，常得端正，生尊贵家。\n", "尔时普广菩萨，闻佛如来称扬赞叹地藏菩萨已，胡跪合掌，复白佛言：世尊，我久知是大士有如此不可思议神力，及大誓愿力，为未来众生遣知利益，故问如来，唯然顶受。世尊，当何名此经，使我云何流布？\n", "佛告普广：此经有三名，一名地藏本愿，亦名地藏本行，亦名地藏本誓力经。缘此菩萨久远劫来，发大重愿、利益众生，是故汝等，依愿流布。\n", "普广闻已，合掌恭敬，作礼而退。"]
          },
          {
            "id": 7,
            "level": 3,
            "title": "利益存亡品第七",
            "brief": "",
            "media": "dizang.mp3",
            "page": ["尔时地藏菩萨摩诃萨白佛言：世尊，我观是阎浮众生，举心动念，无非是罪。脱获善利，多退初心。若遇恶缘，念念增益。是等辈人，如履泥途，负于重石，渐困渐重，足步深邃。若得遇知识，替与减负，或全与负。是知识有大力故，复相扶助，劝令牢脚，若达平地，须省恶路，无再经历。\n", "世尊，习恶众生，从纤毫间，便至无量。是诸众生有如此习，临命终时，父母眷属宜为设福，以资前路。或悬幡盖，及燃油灯；或转读尊经；或供养佛像及诸圣像；乃至念佛菩萨及辟支佛名字，一名一号，历临终人耳根，或闻在本识。是诸众生所造恶业，计其感果，必堕恶趣，缘是眷属为临终人修此圣因，如是众罪，悉皆消灭。若能更为身死之后，七七日内，广造众善，能使是诸众生永离恶趣，得生人天，受胜妙乐，现在眷属利益无量。\n", "是故我今对佛世尊，及天龙八部、人非人等，劝于阎浮提众生，临终之日，慎勿杀害，及造恶缘，拜祭鬼神，求诸魍魉。何以故？尔所杀害，乃至拜祭，无纤毫之力利益亡人，但结罪缘，转增深重。假使来世，或现在生，得获圣分，生人天中，缘是临终被诸眷属造是恶因，亦令是命终人殃累对辩，晚生善处。何况临命终人，在生未曾有少善根，各据本业，自受恶趣，何忍眷属更为增业？譬如有人从远地来，绝粮三日，所负担物，强过百斤，忽遇邻人，更附少物，以是之故，转复困重。世尊，我观阎浮众生，但能于诸佛教中，乃至善事，一毛一渧、一沙一尘，如是利益，悉皆自得。\n", "说是语时，会中有一长者，名曰大辩，是长者久证无生，化度十方，现长者身，合掌恭敬，问地藏菩萨言：大士，是南阎浮提众生，命终之后，小大眷属为修功德，乃至设斋、造众善因，是命终人得大利益，及解脱否？\n", "地藏答言：长者，我今为未来、现在一切众生，承佛威力，略说是事。长者，未来、现在诸众生等，临命终日，得闻一佛名、一菩萨名、一辟支佛名，不问有罪无罪，悉得解脱。若有男子、女人，在生不修善因，多造众罪。命终之后，眷属小大为造福利、一切圣事，七分之中，而乃获一；六分功德，生者自利。以是之故，未来、现在善男女等，闻健自修，分分己获。\n", "无常大鬼，不期而到。冥冥游神，未知罪福。七七日内，如痴如聋。或在诸司，辩论业果，审定之后，据业受生。未测之间，千万愁苦，何况堕于诸恶趣等。是命终人，未得受生，在七七日内，念念之间，望诸骨肉眷属，与造福力救拔。过是日后，随业受报。若是罪人，动经千百岁中，无解脱日。若是五无间罪，堕大地狱，千劫万劫，永受众苦。\n", "复次长者，如是罪业众生，命终之后，眷属骨肉为修营斋，资助业道。未斋食竟，及营斋之次，米泔菜叶，不弃于地；乃至诸食未献佛僧，勿得先食。如有违食及不精勤，是命终人，了不得力。如精勤护净，奉献佛僧，是命终人，七分获一。是故长者，阎浮众生，若能为其父母，乃至眷属，命终之后，设斋供养，志心勤恳。如是之人，存亡获利。\n", "说是语时，忉利天宫有千万亿那由他阎浮鬼神，悉发无量菩提之心。大辩长者，作礼而退。"]
          },
          {
            "id": 8,
            "level": 3,
            "title": "阎罗王众赞叹品第八",
            "brief": "",
            "media": "dizang.mp3",
            "page": ["尔时铁围山内有无量鬼王，与阎罗天子俱诣忉利，来到佛所。所谓恶毒鬼王、多恶鬼王、大诤鬼王、白虎鬼王、血虎鬼王、赤虎鬼王、散殃鬼王、飞身鬼王、电光鬼王、狼牙鬼王、千眼鬼王、啖兽鬼王、负石鬼王、主耗鬼王、主祸鬼王、主食鬼王、主财鬼王、主畜鬼王、主禽鬼王、主兽鬼王、主魅鬼王、主产鬼王、主命鬼王、主疾鬼王、主险鬼王、三目鬼王、四目鬼王、五目鬼王、祁利失王、大祁利失王、祁利叉王、大祁利叉王、阿那吒王、大阿那吒王。如是等大鬼王，各各与百千诸小鬼王，尽居阎浮提，各有所执，各有所主。是诸鬼王，与阎罗天子，承佛威神，及地藏菩萨摩诃萨力，俱诣忉利，在一面立。\n", "尔时阎罗天子胡跪合掌白佛言：世尊，我等今者与诸鬼王，承佛威神，及地藏菩萨摩诃萨力，方得诣此忉利大会，亦是我等获善利故。我今有小疑事，敢问世尊，唯愿世尊慈悲宣说。\n", "佛告阎罗天子：恣汝所问，吾为汝说。\n", "是时阎罗天子瞻礼世尊，及回视地藏菩萨，而白佛言：世尊，我观地藏菩萨，在六道中，百千方便而度罪苦众生，不辞疲倦，是大菩萨有如是不可思议神通之事。然诸众生，获脱罪报，未久之间，又堕恶道。世尊，是地藏菩萨既有如是不可思议神力，云何众生而不依止善道，永取解脱？唯愿世尊，为我解说。\n", "佛告阎罗天子：南阎浮提众生，其性刚强，难调难伏。是大菩萨，于百千劫，头头救拔如是众生，早令解脱。是罪报人，乃至堕大恶趣，菩萨以方便力，拔出根本业缘，而遣悟宿世之事。自是阎浮众生结恶习重，旋出旋入。劳斯菩萨，久经劫数，而作度脱。\n", "譬如有人，迷失本家，误入险道。其险道中，多诸夜叉，及虎狼狮子、蚖蛇蝮蝎。如是迷人，在险道中，须臾之间，即遭诸毒。有一知识，多解大术，善禁是毒，乃及夜叉诸恶毒等。忽逢迷人，欲进险道。而语之言：咄哉男子，为何事故，而入此路，有何异术，能制诸毒？是迷路人，忽闻是语，方知险道，即便退步，求出此路。是善知识提携接手，引出险道，免诸恶毒，至于好道，令得安乐。而语之言：咄哉迷人，自今以后，勿履是道。此路入者，卒难得出，复损性命。是迷路人，亦生感重。临别之时，知识又言：若见亲知，及诸路人，若男若女，言于此路多诸毒恶，丧失性命。无令是众，自取其死。\n", "是故地藏菩萨具大慈悲，救拔罪苦众生，生人天中，令受妙乐。是诸罪众，知业道苦，脱得出离，永不再历。如迷路人，误入险道，遇善知识，引接令出，永不复入。逢见他人，复劝莫入，自言因是迷故，得解脱竟，更不复入。若再履践，犹尚迷误，不觉旧曾所落险道，或致失命。如堕恶趣，地藏菩萨方便力故，使令解脱，生人天中，旋又再入。若业结重，永处地狱，无解脱时。\n", "尔时恶毒鬼王合掌恭敬白佛言：世尊，我等诸鬼王，其数无量。在阎浮提，或利益人，或损害人，各各不同。然是业报，使我眷属，游行世界，多恶少善。过人家庭，或城邑聚落、庄园房舍，或有男子、女人，修毛发善事，乃至悬一幡一盖，少香少花供养佛像及菩萨像；或转读尊经，烧香供养一句一偈。我等鬼王，敬礼是人，如过去、现在、未来诸佛。敕诸小鬼，各有大力，及土地分，便令卫护，不令恶事横事、恶病横病，乃至不如意事，近于此舍等处，何况入门。\n", "佛赞鬼王：善哉善哉！汝等及与阎罗，能如是拥护善男女等。吾亦告梵王、帝释，令卫护汝。\n", "说是语时，会中有一鬼王，名曰主命，白佛言：世尊，我本业缘，主阎浮人命，生时死时，我皆主之。在我本愿，甚欲利益。自是众生，不会我意，致令生死俱不得安。何以故？是阎浮提人初生之时，不问男女，或欲生时，但作善事，增益舍宅，自令土地无量欢喜，拥护子母，得大安乐，利益眷属。或已生下，慎勿杀害，取诸鲜味供给产母，及广聚眷属，饮酒食肉，歌乐弦管，能令子母不得安乐。何以故？是产难时，有无数恶鬼，及魍魉精魅，欲食腥血。是我早令舍宅土地灵祇，荷护子母，使令安乐，而得利益。如是之人，见安乐故，便合设福，答诸土地。翻为杀害，聚集眷属。以是之故，犯殃自受，子母俱损。\n", "又阎浮提临命终人，不问善恶，我欲令是命终之人，不落恶道。何况自修善根，增我力故。是阎浮提行善之人，临命终时，亦有百千恶道鬼神，或变作父母，乃至诸眷属，引接亡人，令落恶道，何况本造恶者。世尊，如是阎浮提男子、女人，临命终时，神识昏昧，不辨善恶，乃至眼耳更无见闻。是诸眷属，当须设大供养，转读尊经，念佛菩萨名号。如是善缘，能令亡者离诸恶道，诸魔鬼神悉皆退散。世尊，一切众生临命终时，若得闻一佛名、一菩萨名，或大乘经典一句一偈。我观如是辈人，除五无间杀害之罪，小小恶业，合堕恶趣者，寻即解脱。\n", "佛告主命鬼王：汝大慈故，能发如是大愿，于生死中护诸众生。若未来世中，有男子、女人，至生死时，汝莫退是愿，总令解脱，永得安乐。\n", "鬼王白佛言：愿不有虑。我毕是形，念念拥护阎浮众生，生时死时，俱得安乐。但愿诸众生，于生死时，信受我语，无不解脱，获大利益。\n", "尔时佛告地藏菩萨：是大鬼王主命者，已曾经百千生作大鬼王，于生死中，拥护众生。是大士慈悲愿故，现大鬼身，实非鬼也。却后过一百七十劫，当得成佛，号曰无相如来，劫名安乐，世界名净住，其佛寿命不可计劫。地藏，是大鬼王，其事如是，不可思议。所度人天，亦不可限量。"]
          },
          {
            "id": 9,
            "level": 3,
            "title": "称佛名号品第九",
            "brief": "",
            "media": "dizang.mp3",
            "page": ["尔时地藏菩萨摩诃萨白佛言：世尊，我今为未来众生演利益事，于生死中，得大利益。唯愿世尊，听我说之。\n", "佛告地藏菩萨：汝今欲兴慈悲，救拔一切罪苦六道众生，演不思议事。今正是时，唯当速说。吾即涅槃，使汝早毕是愿，吾亦无忧现在、未来一切众生。\n", "地藏菩萨白佛言：世尊，过去无量阿僧祇劫，有佛出世，号无边身如来。若有男子、女人，闻是佛名，暂生恭敬，即得超越四十劫生死重罪。何况塑画形像，供养赞叹，其人获福无量无边。\n", "又于过去恒河沙劫，有佛出世，号宝性如来。若有男子、女人，闻是佛名，一弹指顷发心归依，是人于无上道永不退转。\n", "又于过去，有佛出世，号波头摩胜如来。若有男子、女人，闻是佛名，历于耳根，是人当得千返生于六欲天中，何况志心称念。\n", "又于过去不可说不可说阿僧祇劫，有佛出世，号狮子吼如来。若有男子、女人，闻是佛名，一念归依，是人得遇无量诸佛，摩顶授记。\n", "又于过去，有佛出世，号拘留孙佛。若有男子、女人，闻是佛名，志心瞻礼，或复赞叹，是人于贤劫千佛会中，为大梵王，得授上记。\n", "又于过去，有佛出世，号毗婆尸佛。若有男子、女人，闻是佛名，永不堕恶道，常生人天，受胜妙乐。\n", "又于过去无量无数恒河沙劫，有佛出世，号宝胜如来。若有男子、女人，闻是佛名，毕竟不堕恶道，常在天上，受胜妙乐。\n", "又于过去，有佛出世，号宝相如来。若有男子、女人，闻是佛名，生恭敬心，是人不久得阿罗汉果。\n", "又于过去无量阿僧祇劫，有佛出世，号袈裟幢如来。若有男子、女人，闻是佛名者，超一百大劫生死之罪。\n", "又于过去，有佛出世，号大通山王如来。若有男子、女人，闻是佛名者，是人得遇恒河沙佛，广为说法，必成菩提。\n", "又于过去，有净月佛、山王佛、智胜佛、净名王佛、智成就佛、无上佛、妙声佛、满月佛、月面佛，有如是等不可说佛。\n", "世尊，现在、未来一切众生，若天若人，若男若女，但念得一佛名号，功德无量，何况多名。是众生等，生时死时，自得大利，终不堕恶道。若有临命终人，家中眷属，乃至一人，为是病人高声念一佛名。是命终人，除五无间罪，余业报等，悉得消灭。是五无间罪，虽至极重，动经亿劫，了不得出。承斯临命终时，他人为其称念佛名，于是罪中，亦渐消灭。何况众生自称自念，获福无量，灭无量罪。\n\n", "赞\n", "普贤启问，地藏宏开，三途六道绝尘埃，普广问如来，授记十斋，接引上莲台。\n", "南无冥阳救苦大愿地藏王菩萨（三称）。"]
          },
          {
            "id": 10,
            "level": 3,
            "title": "校量布施功德缘品第十",
            "brief": "",
            "media": "dizang.mp3",
            "page": ["尔时地藏菩萨摩诃萨，承佛威神，从座而起，胡跪合掌，白佛言：世尊，我观业道众生，校量布施，有轻有重。有一生受福，有十生受福，有百生、千生受大福利者。是事云何？唯愿世尊，为我说之。\n", "尔时佛告地藏菩萨：吾今于忉利天宫一切众会，说阎浮提布施校量功德轻重。汝当谛听，吾为汝说。\n", "地藏白佛言：我疑是事，愿乐欲闻。\n", "佛告地藏菩萨：南阎浮提，有诸国王、宰辅大臣、大长者、大刹利、大婆罗门等，若遇最下贫穷，乃至癃残喑哑、聋痴无目，如是种种不完具者。是大国王等，欲布施时，若能具大慈悲，下心含笑，亲手遍布施，或使人施，软言慰谕。是国王等，所获福利，如布施百恒河沙佛功德之利。何以故？缘是国王等，于是最贫贱辈及不完具者，发大慈心，是故福利有如此报。百千生中，常得七宝具足，何况衣食受用。\n", "复次地藏，若未来世，有诸国王，至婆罗门等，遇佛塔寺，或佛形像，乃至菩萨、声闻、辟支佛像，躬自营办，供养布施。是国王等，当得三劫为帝释身，受胜妙乐。若能以此布施福利，回向法界，是大国王等，于十劫中，常为大梵天王。\n", "复次地藏，若未来世，有诸国王，至婆罗门等，遇先佛塔庙，或至经像，毁坏破落，乃能发心修补。是国王等，或自营办，或劝他人，乃至百千人等布施结缘。是国王等，百千生中，常为转轮王身。如是他人同布施者，百千生中，常为小国王身。更能于塔庙前，发回向心，如是国王，乃及诸人，尽成佛道。以此果报，无量无边。\n", "复次地藏，未来世中，有诸国王，及婆罗门等，见诸老病，及生产妇女，若一念间，具大慈心，布施医药、饮食、卧具，使令安乐。如是福利最不思议，一百劫中常为净居天主，二百劫中常为六欲天主，毕竟成佛，永不堕恶道，乃至百千生中，耳不闻苦声。\n", "复次地藏，若未来世中，有诸国王，及婆罗门等，能作如是布施，获福无量。更能回向，不问多少，毕竟成佛，何况释梵转轮之报。是故地藏，普劝众生，当如是学。\n", "复次地藏，未来世中，若善男子、善女人，于佛法中种少善根，毛发沙尘等许，所受福利，不可为喻。\n", "复次地藏，未来世中，若有善男子、善女人，遇佛形像、菩萨形像、辟支佛形像、转轮王形像，布施供养，得无量福，常在人天，受胜妙乐。若能回向法界，是人福利，不可为喻。\n", "复次地藏，未来世中，若有善男子、善女人，遇大乘经典，或听闻一偈一句，发殷重心，赞叹恭敬，布施供养。是人获大果报，无量无边。若能回向法界，其福不可为喻。\n", "复次地藏，若未来世中，有善男子、善女人，遇佛塔寺、大乘经典。新者，布施供养，瞻礼赞叹，恭敬合掌。若遇故者，或毁坏者，修补营理，或独发心，或劝多人同共发心。如是等辈，三十生中，常为诸小国王。檀越之人，常为轮王，还以善法教化诸小国王。\n", "复次地藏，未来世中，若有善男子、善女人，于佛法中所种善根，或布施供养，或修补塔寺，或装理经典，乃至一毛一尘、一沙一渧。如是善事，但能回向法界，是人功德，百千生中，受上妙乐。如但回向自家眷属，或自身利益，如是之果，即三生受乐，舍一得万报。是故地藏，布施因缘，其事如是。"]
          },
          {
            "id": 11,
            "level": 3,
            "title": "地神护法品第十一",
            "brief": "",
            "media": "dizang.mp3",
            "page": ["尔时坚牢地神白佛言：世尊，我从昔来，瞻视顶礼无量菩萨摩诃萨，皆是大不可思议神通智慧，广度众生。是地藏菩萨摩诃萨，于诸菩萨，誓愿深重。世尊，是地藏菩萨，于阎浮提，有大因缘。如文殊、普贤、观音、弥勒，亦化百千身形，度于六道，其愿尚有毕竟。是地藏菩萨，教化六道一切众生，所发誓愿劫数，如千百亿恒河沙。\n", "世尊，我观未来及现在众生，于所住处，于南方清洁之地，以土石竹木，作其龛室。是中能塑画，乃至金银铜铁，作地藏形像，烧香供养，瞻礼赞叹。是人居处，即得十种利益。何等为十？一者、土地丰壤，二者、家宅永安，三者、先亡生天，四者、现存益寿，五者、所求遂意，六者、无水火灾，七者、虚耗辟除，八者、杜绝恶梦，九者、出入神护，十者、多遇圣因。世尊，未来世中，及现在众生，若能于所住处方面，作如是供养，得如是利益。\n", "复白佛言：世尊，未来世中，若有善男子、善女人，于所住处，有此经典及菩萨像，是人更能转读经典，供养菩萨。我常日夜以本神力，卫护是人，乃至水火盗贼、大横小横、一切恶事，悉皆消灭。\n", "佛告坚牢地神：汝大神力，诸神少及。何以故？阎浮土地，悉蒙汝护。乃至草木沙石、稻麻竹苇、谷米宝贝，从地而有，皆因汝力。又当称扬地藏菩萨利益之事。汝之功德，及以神通，百千倍于常分地神。若未来世中，有善男子、善女人，供养菩萨，及转读是经，但依地藏本愿经一事修行者，汝以本神力而拥护之，勿令一切灾害，及不如意事，辄闻于耳，何况令受。非但汝独护是人故，亦有释梵眷属、诸天眷属，拥护是人。何故得如是圣贤拥护？皆由瞻礼地藏形像，及转读是本愿经故，自然毕竟出离苦海，证涅槃乐。以是之故，得大拥护。"]
          },
          {
            "id": 12,
            "level": 3,
            "title": "见闻利益品第十二",
            "brief": "",
            "media": "dizang.mp3",
            "page": ["尔时世尊从顶门上放百千万亿大毫相光，所谓白毫相光、大白毫相光、瑞毫相光、大瑞毫相光、玉毫相光、大玉毫相光、紫毫相光、大紫毫相光、青毫相光、大青毫相光、碧毫相光、大碧毫相光、红毫相光、大红毫相光、绿毫相光、大绿毫相光、金毫相光、大金毫相光、庆云毫相光、大庆云毫相光、千轮毫光、大千轮毫光、宝轮毫光、大宝轮毫光、日轮毫光、大日轮毫光、月轮毫光、大月轮毫光、宫殿毫光、大宫殿毫光、海云毫光、大海云毫光。于顶门上放如是等毫相光已，出微妙音，告诸大众、天龙八部、人非人等：听吾今日于忉利天宫，称扬赞叹地藏菩萨于人天中利益等事、不思议事、超圣因事、证十地事、毕竟不退阿耨多罗三藐三菩提事。\n", "说是语时，会中有一菩萨摩诃萨，名观世音，从座而起，胡跪合掌，白佛言：世尊，是地藏菩萨摩诃萨，具大慈悲，怜愍罪苦众生，于千万亿世界，化千万亿身。所有功德及不思议威神之力，我闻世尊与十方无量诸佛，异口同音赞叹地藏菩萨云：正使过去、现在、未来诸佛，说其功德，犹不能尽。向者又蒙世尊普告大众，欲称扬地藏利益等事。唯愿世尊，为现在、未来一切众生，称扬地藏不思议事，令天龙八部瞻礼获福。\n", "佛告观世音菩萨：汝于娑婆世界，有大因缘。若天若龙，若男若女，若神若鬼，乃至六道罪苦众生，闻汝名者、见汝形者、恋慕汝者、赞叹汝者，是诸众生，于无上道，必不退转；常生人天，具受妙乐；因果将熟，遇佛授记。汝今具大慈悲，怜愍众生，及天龙八部，听吾宣说地藏菩萨不思议利益之事。汝当谛听，吾今说之。\n", "观世音言：唯然世尊，愿乐欲闻。\n", "佛告观世音菩萨：未来、现在诸世界中，有天人受天福尽，有五衰相现，或有堕于恶道之者。如是天人，若男若女，当现相时，或见地藏菩萨形像，或闻地藏菩萨名，一瞻一礼，是诸天人转增天福，受大快乐，永不堕三恶道报。何况见闻菩萨，以诸香华、衣服、饮食、宝贝、璎珞，布施供养，所获功德福利，无量无边。\n", "复次观世音，若未来、现在诸世界中，六道众生，临命终时，得闻地藏菩萨名，一声历耳根者，是诸众生，永不历三恶道苦。何况临命终时，父母眷属将是命终人舍宅、财物、宝贝、衣服，塑画地藏形像。或使病人未终之时，眼耳见闻，知道眷属将舍宅、宝贝等，为其自身塑画地藏菩萨形像。是人若是业报合受重病者，承斯功德，寻即除愈，寿命增益。是人若是业报命尽，应有一切罪障业障，合堕恶趣者，承斯功德，命终之后，即生人天，受胜妙乐。一切罪障，悉皆消灭。\n", "复次观世音菩萨，若未来世有男子、女人，或乳哺时，或三岁五岁十岁以下，亡失父母，乃及亡失兄弟、姊妹。是人年既长大，思忆父母及诸眷属，不知落在何趣，生何世界，生何天中。是人若能塑画地藏菩萨形像，乃至闻名、一瞻一礼。一日至七日，莫退初心。闻名见形，瞻礼供养。是人眷属，假因业故，堕恶趣者，计当劫数。承斯男女、兄弟、姊妹塑画地藏形像，瞻礼功德，寻即解脱，生人天中，受胜妙乐。是人眷属，如有福力，已生人天受胜妙乐者，即承斯功德，转增圣因，受无量乐。是人更能三七日中，一心瞻礼地藏形像，念其名字，满于万遍，当得菩萨现无边身，具告是人眷属生界；或于梦中，菩萨现大神力，亲领是人，于诸世界，见诸眷属。更能每日念菩萨名千遍，至于千日，是人当得菩萨遣所在土地鬼神，终身卫护，现世衣食丰溢，无诸疾苦，乃至横事不入其门，何况及身。是人毕竟得菩萨摩顶授记。\n", "复次观世音菩萨，若未来世，有善男子、善女人，欲发广大慈心救度一切众生者、欲修无上菩提者、欲出离三界者。是诸人等，见地藏形像，及闻名者，至心归依，或以香华衣服、宝贝饮食，供养瞻礼，是善男女等，所愿速成，永无障碍。\n", "复次观世音，若未来世，有善男子、善女人，欲求现在、未来百千万亿等愿，百千万亿等事。但当归依、瞻礼、供养、赞叹地藏菩萨形像，如是所愿所求，悉皆成就。复愿地藏菩萨具大慈悲，永拥护我，是人于睡梦中，即得菩萨摩顶授记。\n", "复次观世音菩萨，若未来世，善男子、善女人，于大乘经典，深生珍重，发不思议心，欲读欲诵，纵遇明师教视令熟，旋得旋忘，动经年月，不能读诵。是善男子等，有宿业障，未得消除，故于大乘经典无读诵性。如是之人，闻地藏菩萨名，见地藏菩萨像，具以本心恭敬陈白，更以香华、衣服饮食、一切玩具，供养菩萨。以净水一盏，经一日一夜，安菩萨前，然后合掌请服，回首向南，临入口时，至心郑重。服水既毕，慎五辛酒肉、邪淫妄语，及诸杀害，一七日或三七日。是善男子、善女人，于睡梦中，具见地藏菩萨现无边身，于是人处，授灌顶水。其人梦觉，即获聪明。应是经典，一历耳根，即当永记，更不忘失一句一偈。\n", "复次观世音菩萨，若未来世，有诸人等，衣食不足，求者乖愿；或多病疾；或多凶衰，家宅不安，眷属分散；或诸横事，多来忤身；睡梦之间，多有惊怖。如是人等，闻地藏名，见地藏形，至心恭敬，念满万遍。是诸不如意事，渐渐消灭，即得安乐，衣食丰溢，乃至于睡梦中悉皆安乐。\n", "复次观世音菩萨，若未来世，有善男子、善女人，或因治生，或因公私，或因生死，或因急事，入山林中，过渡河海，乃及大水，或经险道。是人先当念地藏菩萨名万遍，所过土地，鬼神卫护，行住坐卧，永保安乐。乃至逢于虎狼狮子、一切毒害，不能损之。\n", "佛告观世音菩萨：是地藏菩萨，于阎浮提，有大因缘。若说于诸众生见闻利益等事，百千劫中，说不能尽。是故观世音，汝以神力，流布是经，令娑婆世界众生，百千万劫，永受安乐。\n\n", "尔时世尊而说偈言：\n\n", "吾观地藏威神力，恒河沙劫说难尽，\n", "见闻瞻礼一念间，利益人天无量事。\n", "若男若女若龙神，报尽应当堕恶道，\n", "至心归依大士身，寿命转增除罪障。\n", "少失父母恩爱者，未知魂神在何趣，\n", "兄弟姊妹及诸亲，生长以来皆不识，\n", "或塑或画大士身，悲恋瞻礼不暂舍，\n", "三七日中念其名，菩萨当现无边体，\n", "示其眷属所生界，纵堕恶趣寻出离，\n", "若能不退是初心，即获摩顶受圣记。\n", "欲修无上菩提者，乃至出离三界苦，\n", "是人既发大悲心，先当瞻礼大士像，\n", "一切诸愿速成就，永无业障能遮止。\n", "有人发心念经典，欲度群迷超彼岸，\n", "虽立是愿不思议，旋读旋忘多废失，\n", "斯人有业障惑故，于大乘经不能记，\n", "供养地藏以香华，衣服饮食诸玩具，\n", "以净水安大士前，一日一夜求服之，\n", "发殷重心慎五辛，酒肉邪淫及妄语，\n", "三七日内勿杀害，至心思念大士名，\n", "即于梦中见无边，觉来便得利根耳，\n", "应是经教历耳闻，千万生中永不忘，\n", "以是大士不思议，能使斯人获此慧。\n", "贫穷众生及疾病，家宅凶衰眷属离，\n", "睡梦之中悉不安，求者乖违无称遂，\n", "至心瞻礼地藏像，一切恶事皆消灭，\n", "至于梦中尽得安，衣食丰饶神鬼护。\n", "欲入山林及渡海，毒恶禽兽及恶人，\n", "恶神恶鬼并恶风，一切诸难诸苦恼，\n", "但当瞻礼及供养，地藏菩萨大士像，\n", "如是山林大海中，应是诸恶皆消灭。\n", "观音至心听吾说，地藏无尽不思议，\n", "百千万劫说不周，广宣大士如是力。\n", "地藏名字人若闻，乃至见像瞻礼者，\n", "香华衣服饮食奉，供养百千受妙乐，\n", "若能以此回法界，毕竟成佛超生死。\n", "是故观音汝当知，普告恒沙诸国土。"]
          },
          {
            "id": 13,
            "level": 3,
            "title": "嘱累人天品第十三",
            "brief": "",
            "media": "dizang.mp3",
            "page": ["尔时世尊举金色臂，又摩地藏菩萨摩诃萨顶，而作是言：地藏！地藏！汝之神力不可思议，汝之慈悲不可思议，汝之智慧不可思议，汝之辩才不可思议。正使十方诸佛赞叹宣说汝之不思议事，千万劫中不能得尽。地藏！地藏！记吾今日在忉利天中，于百千万亿不可说不可说一切诸佛菩萨、天龙八部大会之中，再以人天诸众生等，未出三界，在火宅中者，付嘱于汝，无令是诸众生，堕恶趣中一日一夜。何况更落五无间及阿鼻地狱，动经千万亿劫，无有出期。\n", "地藏，是南阎浮提众生，志性无定，习恶者多。纵发善心，须臾即退。若遇恶缘，念念增长。以是之故，吾分是形百千亿化度，随其根性而度脱之。地藏，吾今殷勤以天人众，付嘱于汝。未来之世，若有天人，及善男子、善女人，于佛法中，种少善根，一毛一尘、一沙一渧。汝以道力，拥护是人，渐修无上，勿令退失。\n", "复次地藏，未来世中，若天若人，随业报应，落在恶趣。临堕趣中，或至门首，是诸众生，若能念得一佛名、一菩萨名、一句一偈大乘经典。是诸众生，汝以神力，方便救拔，于是人所，现无边身，为碎地狱，遣令生天，受胜妙乐。\n\n", "尔时世尊而说偈言：\n\n", "现在未来天人众，吾今殷勤付嘱汝，\n", "以大神通方便度，勿令堕在诸恶趣。\n\n", "尔时地藏菩萨摩诃萨，胡跪合掌，白佛言：世尊！唯愿世尊，不以为虑！未来世中，若有善男子、善女人，于佛法中，一念恭敬。我亦百千方便，度脱是人，于生死中，速得解脱。何况闻诸善事，念念修行，自然于无上道，永不退转。\n", "说是语时，会中有一菩萨，名虚空藏，白佛言：世尊，我自至忉利，闻于如来赞叹地藏菩萨威神势力不可思议。未来世中，若有善男子、善女人，乃及一切天龙，闻此经典，及地藏名字，或瞻礼形像，得几种福利？唯愿世尊，为未来、现在一切众等，略而说之。\n", "佛告虚空藏菩萨：谛听谛听，吾当为汝分别说之。若未来世，有善男子、善女人，见地藏形像，及闻此经，乃至读诵，香华饮食、衣服珍宝，布施供养，赞叹瞻礼，得二十八种利益：一者、天龙护念，二者、善果日增，三者、集圣上因，四者、菩提不退，五者、衣食丰足，六者、疾疫不临，七者、离水火灾，八者、无盗贼厄，九者、人见钦敬，十者、神鬼助持，十一者、女转男身，十二者、为王臣女，十三者、端正相好，十四者、多生天上，十五者、或为帝王，十六者、宿智命通，十七者、有求皆从，十八者、眷属欢乐，十九者、诸横消灭，二十者、业道永除，二十一者、去处尽通，二十二者、夜梦安乐，二十三者、先亡离苦，二十四者、宿福受生，二十五者、诸圣赞叹，二十六者、聪明利根，二十七者、饶慈愍心，二十八者、毕竟成佛。\n", "复次虚空藏菩萨，若现在、未来天龙鬼神，闻地藏名，礼地藏形，或闻地藏本愿事行，赞叹瞻礼，得七种利益：一者、速超圣地，二者、恶业消灭，三者、诸佛护临，四者、菩提不退，五者、增长本力，六者、宿命皆通，七者、毕竟成佛。\n", "尔时十方一切诸来不可说不可说诸佛如来，及大菩萨、天龙八部，闻释迦牟尼佛称扬赞叹地藏菩萨大威神力，不可思议，叹未曾有。是时忉利天，雨无量香华、天衣、珠璎，供养释迦牟尼佛，及地藏菩萨已。一切众会，俱复瞻礼，合掌而退。\n\n", "赞\n", "地藏本誓，校量经因，癃残喑哑是前生，今世讽大乘，福利无穷，决定宝莲生。\n", "南无冥阳救苦大愿地藏王菩萨（三称）。\n\n", "真言\n", "地藏菩萨灭定业真言：\n", "唵，钵啰末邻陀宁，娑婆诃。（七遍）\n\n", "补缺真言：\n", "南无喝啰怛那。多啰夜耶。佉啰佉啰。俱住俱住。摩啰摩啰。虎啰。吽。贺贺。苏怛拏。吽。泼抹拏。娑婆诃 。(三遍）\n\n", "补阙圆满真言：\n", "唵，呼嚧呼嚧，社曳穆契娑诃。（七遍）\n\n", "三皈依：\n", "自皈依佛 当愿众生 体解大道 发无上心\n", "自皈依法 当愿众生 深入经藏 智慧如海\n", "自皈依僧 当愿众生 统理大众 一切无碍 和南圣众\n\n", "回向偈：\n", "愿以此功德 庄严佛净土 上报四重恩 下济三涂苦\n", "若有见闻者 悉发菩提心 尽此一报身 同生极乐国"]
          }
        ],
        "page": ""
      },
      {
        "id": 2,
        "level": 2,
        "title": "简介",
        "brief": "",
        "media": "dizang.mp3",
        "list": [],
        "page": ["唐于阗国三藏沙门实叉难陀译\n", "（大正藏No.412）\n\n", "地藏菩萨本愿经，又称《地藏本愿经》、《地藏本行经》、《地藏本誓力经》。收于《大正藏》第十三册。\n\n", "经中记载了释迦牟尼佛在忉利天宫（欲界六天的第二层天），为母亲摩耶夫人说法。佛在经中赞扬了地藏菩萨为度众生“久远劫来发弘誓愿”的非凡之举，并介绍了地藏菩萨在因地修行过程中的事迹，例如曾为婆罗门女、光目女时设法救度母亲的故事。\n\n", "还通过文殊菩萨、佛母摩耶夫人、定自在王菩萨、四天王、普贤菩萨、普广菩萨、太辩长者、阎罗天子、恶毒鬼王、主命鬼王、坚牢地神、观世音菩萨、虚空藏菩萨的依次提问，以及地藏菩萨与释迦牟尼佛的对话，介绍了地狱及其众生的状况，解释了使亲人眷属在各种情况下脱离苦难的种种方法。释迦牟尼佛还在此经中将自己涅槃之后至弥勒成佛以前的期间，教育开化世人的任务托付于地藏菩萨。"]
      },
      {
        "id": 3,
        "level": 2,
        "title": "全经构成",
        "brief": "",
        "media": "dizang.mp3",
        "list": [],
        "page": ["全经分为十三个部分：\n\n", "《忉利天宫神通品第一》：佛在忉利天，为母说法。十方诸佛菩萨集会赞叹。如来含笑，放光明云，出微妙音。十方天龙鬼神亦皆集会。佛为文殊菩萨说地藏菩萨因地行愿。\n", "《分身集会品第二》：十方地狱处分身地藏菩萨，与诸被救众生来见世尊。世尊摩顶付嘱地藏菩萨：‘汝观吾累劫勤苦。度脱如是等难化刚强罪苦众生。其有未调伏者随业报应，若堕恶趣受大苦时，汝当忆念吾在忉利天宫殷勤付嘱，令娑婆世界至弥勒出世以前众生，悉使解脱永离诸苦遇佛授记。’\n", "《观众生业缘品第三》：摩耶夫人问业报所感恶趣，地藏菩萨略答五无间地狱之状况。\n", "《阎浮众生业感品第四》：定自在王菩萨更问地藏往因，佛又叙述两个关于国王及光目女的故事。四天王请问菩萨大愿方便，佛为他们说因果报应之法则。\n", "《地狱名号品第五》：普贤菩萨问地狱名号等情况，地藏菩萨为救拔苦难众生而作详细回答。\n", "《如来赞叹品第六》：佛放身光，出大音声，赞叹地藏菩萨。普广菩萨请问供养地藏菩萨利益，佛为说供地藏像、读地藏经、持地藏名的广大利益。\n", "《利益存亡品第七》：地藏菩萨通过跟佛问答，普劝广大众生断恶修善。大辨长者请问超度亡灵所获功德，地藏菩萨为说亡者七分获一，六分做功德者获得。\n", "《阎罗王众赞叹品第八》：鬼王与阎罗天子，承佛菩萨神力，俱诣忉利，询问众生不依善道之故，佛以如迷路人喻之。次有恶毒鬼王主命鬼王各发善愿，佛称赞印可并授道记。\n", "《称佛名号品第九》：地藏菩萨为利益众生，演说听闻及念诵过去诸佛名号功德。\n", "《校量布施功德缘品第十》：地藏菩萨问佛校量布施的功德，佛举例作出详细回答。\n", "《地神护法品第十一》：佛陀说明供养地藏菩萨塑像、画像的十种广大利益。\n", "《见闻利益品第十二》：佛放顶光，妙音称赞地藏菩萨。观世音菩萨请问不思议事，佛为说供像持名等应获的功德。\n", "《嘱累人天品第十三》：佛又摩地藏菩萨顶，以诸众生托付地藏菩萨，希望地藏菩萨救度一切受苦众生。"]
      },
      {
        "id": 4,
        "level": 2,
        "title": "持诵经文",
        "brief": "",
        "media": "dizang.mp3",
        "list": [],
        "page": ["持诵经文注意事项\n\n", "一、持诵经文时必须发出声音，但无须大声朗读，重以诚心诚意的恭敬心和忏悔心护念之；\n\n", "二、持诵经文时，或跪、或立、或坐皆可；\n\n", "三、24小时皆可持诵，但每部持诵过程以90分钟为最适当，速度宜不急不徐，切莫过快，否则诵经之功德力将会减少。若以速度取功德则是以贪执心修法，非正法；\n\n", "四、诵经重点贵于以虔诚恭敬之心相应之；\n\n", "五、关于诵经立香案：家中若有佛堂者，须奉三柱香口念：“恭请南无大慈大悲地藏王菩萨慈悲护持”（三称）；\n\n", "六、持诵经文之中若间隔一个小时以上需要重新恭请。\n\n", "回向文\n\n", "（合掌）弟子（自己的姓名）愿以此所诵《地藏经》部（或念佛菩萨圣号二小时）之功德，回向给弟子累生累世的冤亲债主，祈请南无大慈大悲地藏王菩萨慈悲做主，超拔他们，令业障消除，离苦得乐，往生净土。弟子（自己的姓名）真心求忏悔。（念三遍）\n\n", "注：此回向文是专门指定回向给自己或亲友累生累世的冤亲债主，不用于做其它的回向。"]
      },
      {
        "id": 5,
        "level": 2,
        "title": "后世评价",
        "brief": "",
        "media": "dizang.mp3",
        "list": [],
        "page": ["《地藏经》是一部记载着万物众生其生、老、病、死的过程。它融合了地藏王菩萨的大悲愿和诸佛菩萨的见证，叙述佛陀深入浅出的慈悲开示。对于深究佛法的修行者，可以印证因缘果报的不可思议；而初发心者而言，亦可相应契入地藏王菩萨的教化慈悲。在所有经典之中，《地藏菩萨本愿功德经》教理相较于其他经文浅显易懂，故广受欢迎。\n\n", "在佛教及部分民间宗教中，《地藏经》亦用于人们对死者的超度（及临终关怀）。即依诵《地藏经》或遵循《地藏经》中所获的功德，亦可把其回向给死去的亲人。例如台湾大部分佛寺于农历七月举行的各项法会，许多参与者都会集体朗诵。"]
      }
    ]
  },
  {
    "id": 1005,
    "level": 1,
    "title": "佛说阿弥陀经",
    "brief": "鸠摩罗什译",
    "media": "amitabha.mp3",
    "page": "",
    "sections": [
      {
        "id": 1,
        "level": 2,
        "title": "经文",
        "brief": "",
        "media": "amitabha.mp3",
        "list": [],
        "page": ["如是我闻。一时佛在舍卫国，祇树给孤独园。与大比丘僧，千二百五十人俱，皆是大阿罗汉，众所知识：长老舍利弗、摩诃目犍连、摩诃迦叶、摩诃迦旃延、摩诃俱絺罗、离婆多、周利槃陀伽、难陀、阿难陀、罗侯罗、憍梵波提、宾头卢颇罗堕、迦留陀夷、摩诃劫宾那、薄拘罗、阿那楼驮，如是等诸大弟子。\n", "并诸菩萨摩诃萨：文殊师利法王子、阿逸多菩萨、乾陀诃提菩萨、常精进菩萨，与如是等诸大菩萨。\n", "及释提桓因等，无量诸天大众俱。\n", "尔时，佛告长老舍利弗：‘从是西方，过十万亿佛土，有世界名曰极乐，其土有佛，号阿弥陀，今现在说法。’\n", "‘舍利弗，彼土何故名为极乐？其国众生，无有众苦，但受诸乐，故名极乐。’\n", "‘又舍利弗。极乐国土，七重栏楯，七重罗网，七重行树，皆是四宝周匝围绕，是故彼国名为极乐。’\n", "‘又舍利弗。极乐国土，有七宝池，八功德水，充满其中，池底纯以金沙布地。四边阶道，金、银、琉璃、玻璃合成。上有楼阁，亦以金、银、琉璃、玻璃、砗磲、赤珠、玛瑙而严饰之。池中莲花大如车轮，青色青光、黄色黄光、赤色赤光、白色白光，微妙香洁。’\n", "‘舍利弗。极乐国土，成就如是功德庄严。’\n", "‘又舍利弗。彼佛国土，常作天乐。黄金为地。昼夜六时，雨天曼陀罗华。其土众生，常以清旦，各以衣祴盛众妙华，供养他方十万亿佛，即以食时，还到本国，饭食经行。’\n", "‘舍利弗。极乐国土，成就如是功德庄严。’\n", "复次舍利弗：‘彼国常有种种奇妙杂色之鸟：白鹤、孔雀、鹦鹉、舍利、迦陵频伽、共命之鸟。是诸众鸟，昼夜六时，出和雅音。其音演畅五根、五力、七菩提分、八圣道分，如是等法。其土众生，闻是音已，皆悉念佛、念法、念僧。’\n", "‘舍利弗。汝勿谓此鸟，实是罪报所生，所以者何？彼佛国土，无三恶道。’\n", "‘舍利弗。其佛国土，尚无恶道之名，何况有实。是诸众鸟，皆是阿弥陀佛，欲令法音宣流，变化所作。’\n", "‘舍利弗。彼佛国土，微风吹动诸宝行树，及宝罗网，出微妙音，譬如百千种乐，同时俱作。闻是音者，自然皆生念佛、念法、念僧之心。’\n", "‘舍利弗。其佛国土，成就如是功德庄严。’\n", "‘舍利弗。于汝意云何？彼佛何故号阿弥陀？’\n", "‘舍利弗。彼佛光明无量，照十方国，无所障碍，是故号为阿弥陀。’\n", "‘又舍利弗。彼佛寿命，及其人民，无量无边阿僧祇劫，故名阿弥陀。’\n", "‘舍利弗。阿弥陀佛成佛已来，于今十劫。’\n", "‘又舍利弗。彼佛有无量无边声闻弟子，皆阿罗汉，非是算数之所能知。诸菩萨众，亦复如是。’\n", "‘舍利弗。彼佛国土，成就如是功德庄严。’\n", "‘又舍利弗。极乐国土，众生生者，皆是阿鞞跋致，其中多有一生补处，其数甚多，非是算数所能知之，但可以无量无边阿僧祇说。’\n", "‘舍利弗。众生闻者，应当发愿，愿生彼国，所以者何？得与如是诸上善人俱会一处。’\n", "‘舍利弗。不可以少善根福德因缘，得生彼国。’\n", "‘舍利弗。若有善男子善女人，闻说阿弥陀佛，执持名号，若一日、若二日，若三日，若四日，若五日，若六日，若七日，一心不乱，其人临命终时，阿弥陀佛，与诸圣众，现在其前。是人终时，心不颠倒，即得往生阿弥陀佛极乐国土。’\n", "‘舍利弗。我见是利，故说此言。若有众生，闻是说者，应当发愿，生彼国土。’\n", "‘舍利弗。如我今者，赞叹阿弥陀佛，不可思议功德之利。东方亦有阿鞞佛、须弥相佛、大须弥佛、须弥光佛、妙音佛，如是等恒河沙数诸佛，各于其国，出广长舌相，遍覆三千大千世界，说诚实言：“汝等众生，当信是称赞不可思议功德一切诸佛所护念经。”’\n", "‘舍利弗。南方世界，有日月灯佛、名闻光佛、大焰肩佛、须弥灯佛、无量精进佛，如是等恒河沙数诸佛，各于其国，出广长舌相，遍覆三千大千世界，说诚实言：“汝等众生，当信是称赞不可思议功德一切诸佛所护念经。”’\n", "‘舍利弗。西方世界，有无量寿佛、无量相佛、无量幢佛、大光佛、大明佛、宝相佛、净光佛，如是等恒河沙数诸佛，各于其国，出广长舌相，遍覆三千大千世界，说诚实言：“汝等众生，当信是称赞不可思议功德一切诸佛所护念经。”’\n", "‘舍利弗。北方世界，有焰肩佛、最胜音佛、难沮佛、日生佛、网明佛，如是等恒河沙数诸佛，各于其国，出广长舌相，遍覆三千大千世界，说诚实言：“汝等众生，当信是称赞不可思议功德一切诸佛所护念经。”’\n", "‘舍利弗。下方世界，有师子佛、名闻佛、名光佛、达摩佛、法幢佛、持法佛，如是等恒河沙数诸佛，各于其国，出广长舌相，遍覆三千大千世界，说诚实言：“汝等众生，当信是称赞不可思议功德一切诸佛所护念经。”’\n", "‘舍利弗。上方世界，有梵音佛、宿王佛、香上佛、香光佛、大焰肩佛、杂色宝华严身佛、娑罗树王佛、宝华德佛、见一切义佛、如须弥山佛，如是等恒河沙数诸佛，各于其国，出广长舌相，遍覆三千大千世界，说诚实言：“汝等众生，当信是称赞不可思议功德一切诸佛所护念经。”’\n", "‘舍利弗。于汝意云何？何故名为一切诸佛所护念经？’\n", "‘舍利弗。若有善男子、善女人，闻是经受持者，及闻诸佛名者，是诸善男子、善女人，皆为一切诸佛之所护念，皆得不退转于阿耨多罗三藐三菩提。是故舍利弗，汝等皆当信受我语，及诸佛所说。’\n", "‘舍利弗。若有人已发愿、今发愿、当发愿，欲生阿弥陀佛国者，是诸人等，皆得不退转于阿耨多罗三藐三菩提，于彼国土，若已生、若今生、若当生。是故舍利弗，诸善男子、善女人，若有信者，应当发愿，生彼国土。舍利弗，如我今者，称赞诸佛不可思议功德，彼诸佛等，亦称赞我不可思议功德，而作是言：“释迦牟尼佛能为甚难希有之事，能于娑婆国土，五浊恶世，劫浊、见浊、烦恼浊、众生浊、命浊中，得阿耨多罗三藐三菩提。为诸众生，说是一切世间难信之法。”’\n", "‘舍利弗。当知我于五浊恶世，行此难事，得阿耨多罗三藐三菩提，为一切世间说此难信之法，是为甚难。’\n", "佛说此经已，舍利弗，及诸比丘，一切世间天人阿修罗等，闻佛所说，欢喜信受，作礼而去。\n\n", "往生咒\n\n", "拔一切业障根本得生净土陀罗尼\n\n", "南无阿弥多婆夜　哆他伽哆夜　哆地夜他　阿弥唎都婆毗　阿弥唎哆　悉耽婆毗　阿弥唎哆　毗迦兰帝　阿弥唎哆　毗迦兰哆　伽弥腻　伽伽那　枳多迦隶　娑婆诃"]
      },
      {
        "id": 2,
        "level": 2,
        "title": "简介",
        "brief": "",
        "media": "amitabha.mp3",
        "list": [],
        "page": ["《佛说阿弥陀经》（梵文：IAST）或称《小无量寿经》、《称赞净土佛摄受经》，大乘佛教经典之一，为净土宗所尊崇，被列为净土三经之一。\n\n", "《阿弥陀经》是释迦牟尼佛在憍萨罗国舍卫城的南方祇园精舍，与长老舍利弗等十六位大弟子及文殊等大菩萨以及诸多佛弟子而说的经典。《阿弥陀经》主要内容有三个方面：首先详细地介绍西方极乐世界，依报世界和正报世界种种殊胜，令众生生起信心，信仰念佛净土法门。佛告诉舍利弗尊者，在我们这个世界的西方，经过十万亿诸佛国土，那里有一个世界，叫做极乐，那个世界里面，有佛名阿弥陀佛。现在正在说法，普度众生。这个世界的环境，有七重栏楯、七重罗网、七重行树、七宝池、八功德水、四色莲华、七宝楼阁、黄金为地都是七宝做成。风吹罗网，常作天乐，众鸟齐鸣，皆演法音，众生闻是音已，皆生念佛念法念僧之心。又说：微风吹动，行树罗网，出微妙音，譬如百千种乐，同时俱作，闻是音者，自然皆生念佛、念法、念僧之心。"]
      },
      {
        "id": 3,
        "level": 2,
        "title": "往生咒附经",
        "brief": "",
        "media": "amitabha.mp3",
        "list": [],
        "page": ["往生咒与阿弥陀经\n\n", "在诵完《阿弥陀经》后，紧接着念诵《往生咒》是有很大意义的。佛陀讲演佛法，依着众生根机而有不同的内容与方式，以言语文字明显说出教法的，名为“显”，如经、律、论三藏经典。有时则不可从表面而得知者，名为“密”，如坛场、持咒等。在经藏里头，以一般文字宣说完教法后，再以密咒宣说的经文不在少数，最有名的例子就是般若《心经》。\n\n", "《弥陀经》的经文陈述了净土的依正庄严，也说明了持名往生的殊胜，使行者发起信愿，便是“显说”。在经文之后，附以《往生咒》，令行者业障消除，再以坚固的信愿力来持咒、持名（行），以净土三资粮毕其功于此向上一着，便是“秘宣”。显说，则显明所密者；秘宣，则秘传所显者。显密二者，合则双美，分亦无缺。\n\n", "莲池大师的《弥陀疏钞》中提到：“以咒附经，经得咒而弥显。以经先咒，咒得经而愈灵。交相为用。”经咒相联，同为修行者灭罪消愆、增福增慧、得生彼国，且正好显示净土持名念佛法门不思议圆通之处。"]
      },
      {
        "id": 4,
        "level": 2,
        "title": "阿弥陀佛",
        "brief": "",
        "media": "amitabha.mp3",
        "list": [],
        "page": ["名号为无量光佛（梵文：अमिताभ，Amitābha，藏文：འོད་དཔག་མེད་་，藏语拼音：Ö-ba-mê，威利：'od dpag med，又译月巴墨佛）、无量寿佛（梵文：अमितायूस्，Amitāyus，藏文：འོད་དཔག་མེད་，藏语拼音：cê-ba-mê，威利：tshe dpag med），又称为无量清净佛、弥陀佛、甘露王如来等；在大乘佛教信仰中，认为他是在西方极乐世界的他方佛。大乘佛教各宗派普遍接受阿弥陀佛，而净土宗则以专心信仰阿弥陀佛为其主要特色。\n\n", "在大乘佛教初期发展时，阿弥陀佛与东方妙喜国土的阿閦佛有同等地位，密宗以其为五方佛之一，为莲花部主，主妙观察智。但因为净土宗的影响，在唐朝之后，阿弥陀佛成为汉传佛教中的信仰主流之一。后期的中国佛教徒，多以药师如来主消灾延寿、阿弥陀佛主往生事。\n\n", "阿弥陀佛的种子字是hrīḥ，梵文:ह्रीः 藏文作：ཧྲཱིཿ。与观世音菩萨的种子字相同。"]
      }
    ]
  },
  {
    "id": 1006,
    "level": 1,
    "title": "僧伽吒经",
    "brief": "元魏优禅尼国王子月婆首那译",
    "media": "sanghata.mp3",
    "page": "",
    "sections": [
      {
        "id": 1,
        "level": 2,
        "title": "经文目录",
        "brief": "",
        "media": "sanghata.mp3",
        "list": [
          {
            "id": 1,
            "level": 3,
            "title": "僧伽吒经卷第一",
            "brief": "",
            "media": "sanghata.mp3",
            "page": [
              "如是我闻。一时婆伽婆。在王舍城灵鹫山中。共摩诃比丘僧二万二千人俱。其名曰慧命阿若憍陈如。慧命摩诃谟伽略。慧命舍利子。慧命摩诃迦叶。慧命罗睺罗。慧命婆俱罗。慧命跛陀斯那。慧命贤德。慧命欢喜德。慧命网指。慧命须浮帝。慧命难陀斯那。如是等二万二千人俱。共菩提萨埵摩诃萨埵六万二千人俱。其名曰弥帝隶菩提萨埵。一切勇菩提萨埵。童真德菩提萨埵。发心童真菩提萨埵。童真贤菩提萨埵。无减菩提萨埵。文殊师利菩提萨埵。普贤菩提萨埵。金刚斯那菩提萨埵。如是等六万二千人俱。复有万二千天子。其名曰畴阿那天子。跋陀天子。须跋陀天子。希法天子。栴檀藏天子。栴檀天子。如是等万二千天子俱。复有八千天女。其名曰弥邻陀天女。端正天女。发大意天女。岁德天女。护世天女。有力天女。随善臂天女。如是等八千天女俱。复有八千龙王。其名曰阿波罗罗龙王。伊罗钵龙王。提弥罗龙王。君婆娑罗龙王。君婆尸利沙龙王。须难陀龙王。须赊佉龙王。伽婆尸利沙龙王。如是等八千龙王俱。皆向灵鹫山诣世尊所。头面礼足绕佛三匝却住一面\n",
              "尔时一切勇菩提萨埵摩诃萨埵。从座而起偏袒右肩。合掌向佛白佛言。世尊。唯愿世尊演说正法利益众生。世尊。无量亿天众。无量亿婇女。无量亿菩提萨埵。无量亿声闻。皆悉已集欲闻正法。世尊。如是大众皆欲闻法。唯愿如来应供等正觉。为说妙法令长夜安隐断诸业障。尔时世尊赞一切勇菩提萨埵。善哉善哉。一切勇。能为大众请问如来如是之事。汝今谛听善思念之。当为汝说。唯然世尊。愿乐欲闻。尔时世尊告一切勇菩提萨埵。有法门名僧伽吒。若此法门在阎浮提。有人闻者。悉能除灭五逆罪业。于阿耨多罗三藐三菩提得不退转。一切勇。于汝意云何。若人闻此法门福德之聚。过于一佛福德之聚。一切勇白佛言。云何世尊。佛告一切勇。如恒河沙等诸佛如来所有福德。若人闻此法门。所得福德亦复如是。一切勇。若人得闻如是法门。于阿耨多罗三藐三菩提。一切不退转。见一切佛。一切得阿耨多罗三藐三菩提。恶魔不恼。一切善法皆得成就。一切勇。闻此法者能知生灭。尔时一切大众。从座而起偏袒右肩。右膝着地合掌向佛。白佛言。世尊。一佛福德有几量也。佛言。善男子谛听。一佛功德譬如大海水渧。如阎浮提大地微尘。如恒河沙等众生。悉作十地菩萨。如是一切十地菩萨所有福德。不如一佛福德之聚。一切勇。若人闻此法门福多于此。算数譬喻所不能及。尔时一切大众。闻是说已。踊跃欢喜多增福德。时一切勇菩提萨埵白佛言。世尊。何等众生渴乐正法。尔时世尊告一切勇菩提萨埵摩诃萨埵。一切勇。有二众生渴仰于法。何等为二。一者于一切众生其心平等。二者既闻法已等为众说心无悕望。一切勇菩提萨埵白佛言。世尊。闻何等法得近菩提。一切勇。渴仰闻法得近菩提。常信乐听受大乘法者得近菩提。尔时人天诸龙婇女从座而起。白佛言。世尊。我等渴法。愿佛世尊满我所愿。尔时世尊即便微笑。种种色光从口中出。遍照十方上至梵世还从顶入。尔时一切勇菩提萨埵。从座而起偏袒右肩。右膝着地。白佛言。世尊。以何因缘。如来现此希有之相。尔时世尊告一切勇菩提萨埵。于此会中一切众生。当得阿耨多罗三藐三菩提。成就一切如来境界。是故佛笑。一切勇菩提萨埵白佛言。世尊。何因缘故。此会众生得阿耨多罗三藐三菩提。佛言。善哉善哉。一切勇。能问如来如是之义。一切勇。以愿胜故。一切勇。乃往过去无数阿僧祇劫。有佛世尊号曰宝德如来应供正遍知明行足善逝世间解无上士调御丈夫天人师佛世尊。一切勇。尔时我作摩纳之子。此会众生住佛智慧者。往昔之时悉在鹿中。我时发愿。如是诸鹿。我皆令住佛智慧中。时鹿闻已寻皆发声言。愿得如是。一切勇。此会大众因彼善根。当得阿耨多罗三藐三菩提。尔时一切勇菩提萨埵摩诃萨埵。白佛言。世尊。若有众生闻此法者寿命几劫。佛言。其人寿命满八十劫。一切勇菩提萨埵白佛言。世尊。劫以何量。佛言。善男子。譬如大城纵广十二由旬高三由旬。盛满胡麻。有长寿人过百岁已取一而去。如是城中胡麻悉尽劫犹不尽。\n",
              "一切勇。又如大山纵广二十五由旬。高十二由旬。有长寿人过一百岁。以轻缯帛一往拂之。如是山尽劫犹不尽。是名劫量。时一切勇菩提萨埵摩诃萨埵白佛言。世尊。一发誓愿尚得如是福德之聚寿八十劫。何况于佛法中广修诸行。善男子。若有闻此法门者。所得寿命满八十劫。何况书写读诵之者。一切勇。若有人以净信心读诵此法门福多于前。九十五劫自识宿命。六万劫中为转轮王。于现在世人所敬重。刀不能害。毒不能伤。[女*(犮-乂+又)]蛊不中。临命终时。得见九十五亿诸佛。安慰之言。汝莫怖畏。汝在世时闻僧伽吒法门。九十五亿佛。各将其人至其世界。一切勇。况复有人得具足闻如是法门。尔时一切勇菩提萨埵白佛言。世尊。我当听受如是法门得何福德。佛告一切勇。如恒河沙诸佛如来所有福德。闻是经者所得福德亦复如是。时一切勇菩提萨埵白佛言。世尊。我听此法心无疲厌。佛告一切勇。善哉善哉。汝能如是闻法无厌。我亦如是闻法无厌。况复凡夫心生厌想。一切勇。若有善男子。闻此法门生信心者。于千劫中不堕恶道。五十劫中不堕畜生。万二千劫不堕愚痴。万八千劫不生边地。二万劫中生处端正。二万五千劫常得出家。五万劫中作正法王。六万五千劫修行念死。一切勇。彼善男子善女人。无少不善。恶魔不得其便。不入母胎。一切勇。闻此法门者。生生之处。九十五阿僧祇劫不堕恶道。于八万劫常得闻持。十万劫离于杀生。九万九千劫离于妄语。一万三千劫离于两舌。一切勇。如是法门难值难闻。尔时一切勇菩提萨埵摩诃萨埵。从座而起偏袒右肩右膝着地。合掌白佛言。世尊。谤此法者其罪多少。佛告一切勇。其罪甚多。时一切勇菩提萨埵。白佛言。世尊。得几数罪。佛告一切勇。莫问此事。善男子。若有于十二恒河沙诸佛如来起于恶心。若有谤者罪多于彼。一切勇。若于大乘起恼心者。如彼众生被烧焦然。一切勇菩提萨埵白佛言。世尊。如是众生云何可救。佛告一切勇。譬如有人刀断其头。使医治之。涂以石蜜酥油诸药。以用涂之。一切勇。于汝意云何。如是众生还可活不。一切勇白佛。不也世尊。一切勇。又如有人刀害不断。若得良医治之则差。彼人差已知其大苦。我今知已更不复作恶不善业。一切勇。若善男子。念布施时亦复如是。离一切恶。集诸善法诸善具足。譬如死尸父母忧愁啼泣不能救护。凡夫之人亦复如是。不能自利。不能利他。无依父母。如是如是。一切勇。彼诸众生临死之时无所依止。一切勇。无依众生有二种。何等为二。一者作不善业。二者诽谤正法。如是二人临死之时无依止处。时一切勇菩提萨埵白佛言。世尊。彼谤法者生何道中。佛告一切勇。谤法之人入大地狱。在大叫唤地狱一劫受苦。众合地狱一劫受苦。烧然地狱一劫受苦。大烧然地狱一劫受苦。黑绳地狱一劫受苦。阿鼻地狱一劫受苦。毛竖地狱一劫受苦。睺睺地狱一劫受苦。一切勇。谤法众生。于此八大地狱。满足八劫受大苦恼。尔时一切勇菩提萨埵摩诃萨埵白佛言。世尊。大苦大苦我不能闻。尔时世尊而说颂曰\n",
              "何故不能闻　　此语甚可怖\n",
              "地狱为大苦　　众生受苦痛\n",
              "若造善业者　　则有乐果报\n",
              "若造不善业　　则受于苦报\n",
              "生则有死苦　　忧悲苦所缚\n",
              "凡夫常受苦　　无有少乐时\n",
              "智慧人为乐　　能忆念诸佛\n",
              "信清净大乘　　不堕于恶道\n",
              "如是一切勇　　本业得果报\n",
              "作业时虽少　　得无边果报\n",
              "种子时虽少　　得无量果实\n",
              "植种佛福田　　能生果实处\n",
              "智者得安乐　　乐于诸佛法\n",
              "远离于恶道　　修行诸善法\n",
              "若以一毫物　　用布施诸佛\n",
              "八十千劫中　　巨富具财宝\n",
              "随所受生处　　常念行布施\n",
              "如是一切勇　　施佛得福深\n",
              "尔时一切勇菩提萨埵摩诃萨埵白佛陀言。世尊。云何修佛智慧。云何闻此法门增长善根。佛告一切勇菩提萨埵。若有人供养六十二亿恒河沙诸佛。施诸乐具。若复闻此法门者。所得福德与前正等。一切勇菩提萨埵白佛言。世尊。云何善根满足。尔时世尊告一切勇菩提萨埵摩诃萨埵言。功德如佛者当知满足。一切勇白佛言。世尊。何人功德与如来等。佛告一切勇菩提萨埵。善男子。法师善根与如来等。一切勇菩提萨埵言。世尊。何等是法师。佛告一切勇菩提萨埵。流通此法门者。名为法师。一切勇菩提萨埵白佛言。世尊。闻此法门得何等福。书写读诵此法门者。得几所福。佛告一切勇菩提萨埵言。善男子。于十方面一一方各十二恒河沙诸佛如来。一一如来住世说法满十二劫。若有善男子。说此法门功德。与上诸如来等。若有善男子。书写此经。四十八恒河沙诸佛如来。说其功德不能令尽。况复书写读诵受持。时一切勇菩提萨埵问佛言。世尊。若读诵者得几所福。尔时世尊说颂答曰\n",
              "读诵四句偈　　得此最胜福\n",
              "如八十四恒　　诸佛所说法\n",
              "读诵此法门　　得如是福德\n",
              "如是诸功德　　言说不能尽\n",
              "十八亿诸佛　　住世满一劫\n",
              "十方一切佛　　常赞大乘法\n",
              "善说此法门　　而无有穷尽\n",
              "诸佛难值遇　　此法亦如是\n",
              "尔时八十四亿天子至于佛所。合掌顶礼白佛言。善哉世尊。如是法藏愿住阎浮提。尔时复有十八千亿尼揵子。来诣佛所白佛言。胜也沙门瞿昙。佛告尼揵。如来常胜。汝等住颠倒。云何见汝等胜。汝无胜也。汝等善听。今为利益汝等。为汝等说\n",
              "凡夫无慧乐　　何处得有胜\n",
              "不知于正道　　云何得有胜\n",
              "我视众生道　　以甚深佛眼\n",
              "尔时尼揵子。于世尊所心生嗔恚。尔时帝释捉金刚杵。以手摩之用拟尼犍。时十八千亿诸尼犍子。惶怖苦恼悲泣啼哭。如来隐形令其不见。尔时诸尼揵子不见如来。悲泣颂曰\n",
              "父母及兄弟　　无能救济者\n",
              "见旷野大泽　　空无人行路\n",
              "彼处不见水　　亦不见树阴\n",
              "亦不见人众　　无伴独受苦\n",
              "彼受诸苦恼　　由不见如来\n",
              "时诸尼犍从座而起。右膝着地出大声言。如来哀愍愿见救济。我等归依佛。尔时世尊即时微笑。告一切勇菩提萨埵摩诃萨埵言。善男子。汝往外道尼犍子所。为其说法。尔时一切勇菩提萨埵摩诃萨埵白佛言。世尊。譬如须弥山王小山无能出者。如是世尊。于如来前我不能说。尔时世尊告一切勇菩提萨埵摩诃萨埵。善男子。莫作是说。如来有多方便。一切勇。汝往观十方一切世界。如来在何处。住于何处所。敷如来座。一切勇。于尼犍所我亦当自说法。一切勇白佛言。世尊。乘何神力。为以自神力去。以佛神力去也。佛告一切勇。汝以自神力去。还时以佛神力而来。尔时一切勇菩提萨埵摩诃萨埵。从座而起偏袒右肩。为佛作礼即没不现。尔时世尊。为尼犍说法。生苦生恼。人生多怖。生有病苦。病有老苦老有死苦。复有王难贼难水难火难毒难自作业难。时诸外道心怀恐怖。白佛言。世尊。我等于今更不忍生。尔时世尊说此法时。十八千亿诸外道等得离尘垢。发阿耨多罗三藐三菩提心。自身十八千亿。住于十地大菩提萨埵。现菩提萨埵种种神力。或作象形马形师子虎形金翅鸟形。或作须弥山形。或作老形。或作猕猴。或作华台结加趺坐。十千亿菩提萨埵在其南面作。九千亿菩提萨埵在其北面。皆作如是神通变化。如来常在三昧。以方便力故为众生说法。尔时如来。知一切勇菩提萨埵自用神力去已。七日至华上世界。时一切勇菩提萨埵。以佛神力屈伸臂顷来至佛所。到已右绕三匝。发清净心合掌礼佛。白佛言。世尊。我以一神力。至十方诸佛世界。见九十九千亿诸佛世界。第二神力。见百千亿诸佛世界。至第七日到华上世界。亦至不动如来世界。世尊。我至彼国。见九十二千亿诸佛说法。又见八十亿千世界。八十亿千诸佛。即日成阿耨多罗三藐三菩提。我悉供养复过而去。世尊。我即日至三十九亿百千佛国。见三十九亿百千菩提萨埵出家。得阿耨多罗三藐三菩提。世尊。我悉恭敬礼拜。右绕三匝复过而去。世尊。又于六十亿世界。见六十亿佛。我悉供养恭敬礼拜而去。世尊。我见百亿世界。百亿如来入般涅槃。我亦供养恭敬礼拜复过而去。世尊。我见六十五亿世界。诸佛正法灭尽。我心燋恼而怀悲泣。见天龙夜叉忧恼啼哭如箭入心。世尊。彼佛世界劫火所烧。大海须弥悉皆烧尽无有遗余。我亦供养复过而去。乃到花上世界。世尊我到彼世界。见敷百千亿座。世尊。见彼南面敷百千亿座。东西北方及以上下。各敷百千亿高座。世尊。彼一一座七宝成就。一一座上有一如来。结加趺坐为众说法。世尊。我既见已生希有心。问彼世尊。此世界者名为何等。彼佛如来即告我言。此世界者名曰花上。世尊我礼彼佛。问其佛言。如来世尊名号何等。彼佛答我。号莲花藏。于此世界常作佛事。我复问言。此世界中无量如来。何者是莲花藏如来之身。彼世尊曰。我当示汝莲花藏佛。尔时诸佛悉隐不现。唯见一佛。其余座上悉是菩萨。我时礼佛。时有一座从地踊出。我于此座结加趺坐。时我坐已。有无量座忽然而出空无人坐。我问彼佛。此座何故空无人坐。时佛世尊而告我言。善男子。不种善根众生。不得在于此会之中。\n",
              "世尊。我时问彼如来言。世尊。作何善根得在此会。时佛告言。谛听善男子。得闻僧伽吒法门者。以是善根得在此会。何况书写读诵。一切勇。汝闻僧伽吒法门故得在此会。无善根人则不能得见此佛国。尔时一切勇菩提萨埵摩诃萨埵白彼佛言。世尊。得闻此法门者得何福德。尔时莲花藏如来即便微笑。世尊。我时作礼。问彼佛言。佛何故笑现希有相。时莲花藏如来告一切勇。善男子。一切勇菩提萨埵得大势力。譬如转轮圣王主四天下。于四天下种满胡麻。善男子。如彼胡麻其数多不。一切勇菩提萨埵白世尊言。甚多世尊。甚多善逝。佛告一切勇。有人聚彼胡麻以作一聚。一切勇。有人能数知其数不。一切勇菩提萨埵白彼世尊。不可数也。善逝世尊。时莲华藏如来告一切勇菩提萨埵。善男子。若胡麻等数诸佛如来。说闻经功德不能令尽。何况书写读诵。一切勇菩提萨埵白佛言。世尊。书写得何等福。佛告一切勇。善男子。譬如三千大千世界。一切沙尘树叶草木。以如此等数转轮王。如是轮王宁可数不。一切勇菩提萨埵白佛言。世尊。不可数也。善逝世尊。佛告一切勇。善男子。听此法者。如是一切诸转轮王。所有福德不及此福。于此法门书一字者。功德胜彼一切轮王所有福德。如是善男子。此法门者摄于一切大乘正法。不得以轮王福德为喻。如是一切勇。此法门功德非譬喻说。如此法门能示法藏。灭诸烦恼。然大法炬。降诸恶魔。照明一切菩提萨埵之舍。说一切法。尔时一切勇菩提萨埵摩诃萨埵白佛言。世尊。行梵行者甚为希有。何以故。世尊。如来行难得。佛告一切勇。如是善男子。梵行难得。若行梵行。若昼若夜常见如来。若见如来则见佛国。若见佛国则见法藏。临命终时其心不怖。不受胎生无复忧恼。不为爱河之所漂没。尔时世尊复告一切勇菩提萨埵摩诃萨埵。善男子。如来出世难可值遇。一切勇言。如是世尊。如是善逝。如来出世难得值遇。佛告一切勇菩提萨埵摩诃萨埵言。此法难值亦复如是。一切勇。若有得闻如是法门经于耳者。八十劫中自识宿命。六十千劫作转轮王。八千劫中作天帝释。二十五千劫作净居天。三十八千劫作大梵天。九十九千劫不堕恶道。百千劫中不堕饿鬼二十八千劫不堕畜生。十三亿百千劫不堕阿修罗中。刀剑不伤。二十五千劫不生愚痴中。七千劫中具足智慧。九千劫中生处端正。具足善色如如来身。十五千劫不作女人。十六千劫身无病恼。三十五千劫常具天眼。十九千劫不生龙中。六千劫中无嗔恚心。七千劫中不生贫贱家。八十千劫主二天下。极最贫穷受如是乐。十二千劫不生盲冥。十三千劫不生聋中。十一千劫修行忍辱。\n",
              "临命终时识行将灭。不起倒想。不生嗔恚。见东方恒河沙等诸佛如来。面见南方二十亿佛。面见西方二十五恒河沙诸佛如来。面见北方八十恒河沙等诸佛如来。面见上方九十亿恒河沙诸佛世尊。面见下方百亿恒河沙等诸佛世尊。善男子。彼诸世尊安慰其人。善男子。汝莫恐怖。汝已听受僧伽吒法门。善男子。汝见如是恒河沙等百千亿佛世尊不。唯然已见。世尊告曰。此诸如来故来见汝。是善男子问言。我作何善诸佛见我。诸佛告言。善男子。汝在人中曾闻僧伽吒法门。是故诸佛故来见汝。是善男子白佛言。世尊。我曾少闻得如是福。况复具足受持是经。彼佛告言。善男子。莫作是说。闻四句偈所有功德我今说之。善男子。譬如十三恒河沙诸佛如来所有福德。闻此法门福德胜彼。若有供养十三恒河沙诸佛如来。若有于此法门闻一四句偈。此福德胜彼。况具足闻。佛复告一切勇菩提萨埵言。善男子。若三千大千世界满中胡麻。以此胡麻数转轮王。若有人布施如是转轮王。不如布施一须陀洹。若施三千世界一切须陀洹所得福德。不如施一斯陀含。若施三千世界诸斯陀含。不如施一阿那含。若施三千世界诸阿那含。不如布施一阿罗汉。若施三千世界诸阿罗汉所得福德。不如布施一辟支佛。若施三千世界诸辟支佛所得福德。不如施一菩提萨埵。若施三千大千世界菩提萨埵。不如于一如来所起清净心。若于三千大千世界诸如来所生清净心。不如凡夫闻此法门功德胜彼。何况书写读诵受持。一切勇。况复有人以清净心忆念此经。一切勇。于意云何。颇有凡人能度大海不。一切勇言。不也世尊。佛告一切勇。于意云何。颇有凡夫以手一撮能竭海不。一切勇言。不也世尊。佛告一切勇。乐小法者亦复如是。不能听受如是法门。一切勇。若不曾见十八亿恒河沙诸佛如来。不能书写如是法门。若不曾见九十亿恒河沙诸如来者。不能闻此法门。若人曾见百千亿如来者。闻此法门不生诽谤。一切勇。若有曾见百千亿恒河沙如来。闻此法门能生净信。起如实想不生诽谤。一切勇。听若有书此法门一四句偈。彼过九十五亿千世界。如阿弥陀国。彼人佛土亦复如是。一切勇。彼诸众生寿命八万四千劫。一切勇。若菩提萨埵摩诃萨埵。于此法门闻四句偈。诸众生设使造五逆罪。教人随喜。若能听受一四句偈。所有罪业能令除灭。尔时世尊复告一切勇菩提萨埵摩诃萨埵言。往昔有人破塔坏僧。动菩提萨埵三昧。坏灭佛法。杀害父母。作已生悔。我失今世后世之乐。当于恶道一劫受苦。生大愁忧受大苦恼。一切勇。如是之人一切世人所共恶贱。作如是言。此人失于世间出世间法。此众生于无量劫犹如焦树不能复生。譬如画堂不以焦柱而作庄严。此人亦尔。今世后世所生之处。人皆轻贱打骂毁辱不施饮食。彼受饥渴打骂苦恼。自忆念言。我造逆罪。破塔坏僧。作是思惟。我向何处谁能救我。作如是念。我当入山自灭其身。无人救我。尔时彼人而说偈言\n",
              "我造不善业　　犹如燋木柱\n",
              "今世不庄严　　他世亦如是\n",
              "室内不庄严　　在外亦如是\n",
              "恶因造恶业　　因之入恶道\n",
              "后世受苦痛　　不知住何处\n",
              "诸天悉闻我　　悲泣啼哭声\n",
              "无有救护者　　必入于地狱\n",
              "自作不善业　　自受苦痛受\n",
              "我无归依处　　必受苦痛受\n",
              "杀父母坏塔　　我作五逆业\n",
              "我登高山顶　　自坠令碎灭\n",
              "时诸天告言　　莫去愚痴人\n",
              "莫作不善业　　汝作多不善\n",
              "作已今悔过　　杀害自身命\n",
              "必受地狱苦　　寻即堕于地\n",
              "如被忧箭射　　不以此精进\n",
              "而得成佛道　　不得菩萨道\n",
              "不得声闻果　　更起余精进\n",
              "汝诣仙圣山　　往见大圣主\n",
              "头面礼彼仙　　愿救苦众生\n",
              "善作利益我　　惊怖不安隐\n",
              "仙人闻告言　　汝坐暂时听\n",
              "惊怖苦不安　　当悔众恶业\n",
              "仙人告言。我为施汝食汝可食之。愁忧苦恼饥渴恐怖世间无归。我施汝食汝当食之。然后我当为汝说法。令汝罪业悉得消灭。彼食讫已须臾澡手。绕仙人已前面[跳-兆+互]跪。仙人问言。汝说作恶业。答仙人言。我杀母杀父破塔。乱菩提萨埵三昧。坏灭佛法。尔时仙人告彼言。汝作不善造斯恶业。自作教人诸不善业。汝当忏悔。尔时彼人心惊惶怖悲泣而言。谁救护我。我作恶业必受苦报。尔时彼人长跪合掌而作是言。我作恶业自作教人。莫使我得不善之报。勿使受苦。愿大仙人当见救济。我为仙人常作僮仆。所作不善愿令消灭。尔时仙人慰喻彼人。汝莫惶怖。吾当救汝令汝轻报。汝今现前听法。汝曾闻僧伽吒法门不。白仙人言。我未曾闻。仙人言。火烧之人谁能为其说法。唯大悲者乃能说耳。"
            ]
          },
          {
            "id": 2,
            "level": 3,
            "title": "僧伽吒经卷第二",
            "brief": "",
            "media": "sanghata.mp3",
            "page": [
              "尔时仙人告彼人言。乃往古昔无数阿僧祇劫。时有国王名曰净月。如法治世。善男子。时净月王。生一太子。时净月王。召诸占相婆罗门等。而问之言。今此童子有何等相。尔时相师白大王言。今此太子有不祥相。生此太子必有不祥。大王问言汝何所说。相师白言。如是太子若至七岁当害父母。王时答言。宁当杀我。不杀我子。人身难得。于无量劫修行乃得人身。不应以此身而杀人物。尔时太子始生一月如一岁儿。王知太子当杀我身。时净月王舍位与子。作如是言。汝治国事。一切财物自在随意。如法治世勿为非法。既授位已。时净月王于其国内。不复行于王之教令。尔时无量亿大臣。至净月王所。白言大王。何故不行王之教令。大王答言。我无量劫常为王事心无厌足。我已厌矣舍之修行。尔时太子未经多时。并杀父母集五逆罪。善男子。我亦忆念往昔之时。既杀王已愁悲啼泣自责悔过。尔时我以大悲之心为彼说法彼闻法已逆罪消灭。问言。当于尔时说何等法。答言。尔时演说僧伽吒法门。若闻此法。当至阿耨多罗三藐三菩提。灭一切罪烦恼伏息。汝今谛听。当为汝说。令汝闻已速得解脱。闻四句偈令不中阙。尽一切恶得须陀洹。然后布施远离诸苦。受苦众生令得解脱。怖畏众生令得远离。尔时彼人合掌顶礼。赞言。善哉善哉。真善知识。善能除灭诸不善业。善说增伽吒法门。善哉闻者。尔时虚空中万二千天子。至大仙所。合掌顶礼。白如是言。大仙忆念几时事耶。复有四龙王。十八千亿夜叉王。头面礼敬白大仙言。忆念几时事耶。大仙答言。我忆念百千亿阿僧祇劫。问大仙言。以何善根忆尔许事。答言。以曾听受僧伽吒法门。在彼众中闻此法门发净信者。皆得授阿耨多罗三藐三菩提记。若人造作五逆之罪。闻此法门须臾之间。悉能除灭无量百千亿劫。闭恶道门开生天道。于此法门闻四句偈功德如是。况复书写读诵。供养华香幡盖。恭敬尊重。合掌礼拜一言赞善。如是功德不可思议。尔时一切勇菩提萨埵白佛言。世尊。云何合掌得功德等。谁读此经一合掌礼。佛告一切勇。善男子。若人造作五逆之罪。若教人作若随喜作。于此法门闻四句偈。合掌净信能灭五逆。何况有人。于此法门具足书写读诵供养如此功德多彼无量。善男子。譬如阿那婆达多池日光不照。从彼池中出五大河。一切勇。于意云何。颇有人能数此五大河水渧数不。一切勇言。不也世尊。佛告一切勇菩提萨埵。善男子。闻此法门善根亦复如是。百千万劫数不可尽。一切勇。于意云何。须臾得闻如是法门。是难有不。一切勇言。难有世尊。佛告一切勇。于此法门能生信者复难于彼。譬如阿那婆达多池出五大河。如是五河水之渧数。数不可尽。一切勇菩提萨埵摩诃萨埵白佛言。世尊。何等名为五大河也。佛告一切勇菩提萨埵。五大河者所谓恒伽河。私陀河。博叉河。耶牟那河。月分河。是五大河悉皆入海。此五大河。一河各有五百小河。以为眷属。一切勇。复有五大河。在虚空中。一河各有一千小河。以为眷属。\n",
              "一切勇菩提萨埵白佛言。世尊。何等是五河有千眷属。佛告一切勇菩提萨埵。第一河者名须陀罗有千眷属。第二河者名曰膻佉有千眷属。第三河者名婆呵帝有千眷属。第四河者名质多斯那有千眷属。第五河者名曰法盖有千眷属。一切勇。是名五大河有千眷属。一切勇。是五大河利益阎浮提。时时降雨增长华果。于阎浮提雨清净水增长苗稼。一切勇。如护世天安乐阎浮提波(提波渚也)。此经亦尔。利益安乐阎浮提波。一切众生如三十三天。一切勇菩提萨埵白佛言。世尊。何等是三十三天。佛告一切勇菩提萨埵言。释迦提婆之所住处。是三十三天。一切勇。彼三十三天作如是语。若有众生口行善语者。彼人功德不可数知。若有众生行口恶者。彼堕地狱饿鬼畜生不可数知。众生堕于地狱畜生饿鬼受大苦恼。时彼众生无救护者。于三恶趣独受剧苦。口行恶者是恶知识。口行善语是善知识。若见善知识则见如来。若见如来则灭一切不善之法。一切勇。如护世天为阎浮提波而作利益。一切勇。此经亦如是。于阎浮提波而作佛事。若不闻此法门者。不能至阿耨多罗三藐三菩提。不能转法轮。不能击法鼓。不能坐于师子法座。不能入于涅槃之界。不能成就无边光明。如是如是。一切勇。不闻如是法门。不能坐于菩提树下。时一切勇菩提萨埵摩诃萨埵白佛言。世尊。我有少疑欲问世尊。佛告一切勇。随汝所问。当断汝疑。一切勇白佛言。世尊。尔时仙人。度彼五逆人。令住不退地者。是何人也。佛告一切勇菩提萨埵。善男子。汝今谛听。如来所说微细难知。此僧伽吒法门。示仙人像。如此法门能示佛身。如恒河中处处见沙。此法亦尔。自作示现为人说法。唯佛如来量与佛等。此法如是与佛平等。有此法处常有诸佛。尔时世尊复告一切勇菩提萨埵。善男子。我念往昔九十九阿僧祇劫。尔时有佛号曰宝上如来。次第有十二亿佛。皆号宝上。我于尔时名曰净月。行大布施。时十二亿如来。我悉供养。以衣服卧具饮食汤药。香花灯明一切乐具。悉以供养。彼诸如来。不为我授阿耨多罗三藐三菩提记。一切勇。我念往昔。有十八亿如来出兴于世。皆号宝明。我于尔时名曰龙正。行大布施。以香花璎珞供养彼佛。彼诸如来。亦不授我阿耨多罗三藐三菩提记。一切勇。我念往昔。有二十亿佛出兴于世。皆号式弃如来应供正遍知。我于尔时行大布施。以诸乐具供养彼佛。彼诸如来。亦不授我阿耨多罗三藐三菩提记。一切勇。我念往昔。有二十亿诸佛出兴于世。皆号迦叶。我于尔时行大布施。以诸香华幡盖衣服一切乐具。供养彼佛。彼诸如来。亦不授我阿耨多罗三藐三菩提记。一切勇。我念往昔。有十六亿诸佛如来出兴于世。皆号净光。我于尔时作大长者子。行大布施舍一切物。彼十六亿诸佛如来。我悉供养。以香花幡盖衣服卧具食饮汤药。亦不授我阿耨多罗三藐三菩提记。一切勇。我念往昔。九十五亿诸佛如来出兴于世。皆号释迦牟尼应供正遍知。我于尔时作大国王如法治世。彼九十五亿释迦如来。我悉供养。以香花幡盖饮食衣服卧具汤药一切乐具。亦不授我阿耨多罗三藐三菩提记。\n",
              "一切勇。我念往昔。有九亿佛出兴于世。皆号迦罗迦鸠村陀如来应供正遍知。我于尔时作婆罗门子。巨富无量行一切施。以诸香花幡盖衣服卧具饮食一切乐具。供养诸佛。彼诸如来。亦不授我阿耨多罗三藐三菩提记。一切勇。我念往昔。有十八亿如来出兴于世。皆号迦那伽牟尼如来应供正遍知。我于尔时行大布施。彼诸如来我悉供养。以香华幡盖衣服卧具。饮食汤药一切乐具供养。彼诸如来。亦不授我阿耨多罗三藐三菩提记。一切勇。我念往昔。有十三亿诸佛如来出兴于世。皆号光明德如来应正遍知。我悉供养。以诸花香幡盖衣服卧具饮食一切乐具。供养尊重。彼诸如来。亦不授我阿耨多罗三藐三菩提记。一切勇。我念往昔。二十五亿诸佛如来出兴于世皆号弗沙如来应正遍知。我于尔时出家作沙门行。如法供养以诸香华璎珞幡盖。衣服卧具饮食一切乐具。尊重赞叹。彼诸如来。亦不授我阿耨多罗三藐三菩提记。一切勇。我念往昔。有十二亿诸佛如来出兴于世。皆号毗婆施如来应正遍知。彼诸如来我悉供养。以花香幡盖衣服饮食卧具汤药一切乐具。悉以供养。我时出家。彼诸如来亦不授我阿耨多罗三藐三菩提记。最后毗婆施如来说此法门。阎浮提众生闻已。于虚空中即雨七宝。尔时阎浮提众生悉无贫穷。我于尔时。亦不得授阿耨多罗三藐三菩提记。但闻空声而告我言。汝不久当得受阿耨多罗三藐三菩提记。一切勇菩提萨埵。白佛言。世尊。经于几时。得授阿耨多罗三藐三菩提记。佛告一切勇菩提萨埵言。谛听善男子。过九十二亿阿僧祇劫。有佛出世。号然灯如来应正遍知。我于尔时作摩那婆子。名曰弥伽(弥伽者魏言云)。于然灯佛所。作摩那婆。修清净行。我见彼佛。以七茎青莲花。供养然灯如来。以此善根。回向阿耨多罗三藐三菩提。尔时然灯如来即授我记。摩那婆。未来过阿僧祇劫当得作佛。号释迦牟尼如来应正遍知。一切勇。我于尔时闻授记声。踊身虚空高十二多罗。住虚空中得无生法忍。无量阿僧祇劫所修净行。与六波罗蜜相应。一切善根悉皆现前。如视掌中庵摩罗果。一切勇。我于尔时。令无量百千亿众生住于善法。一切勇。况今我成阿耨多罗三藐三菩提。利益众生。我观众生以何应度。随其方便为其说法。若为诸天现作天身而为说法。若在龙宫示作龙身而为说法。于夜叉中示夜叉身而为说法。于饿鬼中作饿鬼身而为说法。若为人道示作人身而为说法。应以佛身而受化者。示作佛身而为说法。应以菩提萨埵身而受化者。示菩提萨埵身为之说法。我观众生以何应度。如是如是。为众生现随应说法。一切勇。我为众生演说诸法有多方便。何以故。一切勇。具足善根众生得闻此法。一切善根悉得增长。悭者布施。无福德者修行福德。自利利他修于念死。彼闻法故作此善根。以听法故过去善根亦得增明。彼得长夜利益安乐一切天人。一切勇。如是法门一经于耳。得生无量功德。一切勇。尔时众生各相谓言。更有余善法修行得阿耨多罗三藐三菩提不。\n",
              "善众生言。有法布施修行。口说善语。如是等法得善果报至无上道。愚痴之人作如是言。无法无施。无善恶果。无口善报。彼愚痴人得大罪报。展转堕于恶道之中。于八大劫堕于地狱受大苦报。十六劫中堕阿修罗。九千劫中生堕鬼神。十二劫堕饿鬼中受饿鬼苦。万四千劫生处喑痖。万六千劫母胎肠堕。万二千劫生作肉搏。万一千劫生处目盲。彼诸父母作如是言。我所生子虚受勤苦九月护胎。饥渴寒热诸苦具受。而不得子报恩之力。一切勇。如是如是。谤法众生堕于地狱畜生饿鬼。临命终时为忧恼箭射之而去。一切勇。口善语者作如是言。有法有施。有善恶业果报。彼人以是善根因缘。二十五劫生郁单曰。二十五劫生三十三天受诸天乐。从天命终生郁单曰。不入母胎目见百千世界。悉名安乐。见一切国土诸佛。不移本处成三菩提。一切勇。如此法门有大神力。能发清净信心。不生边地具清净戒。一切勇。复有众生作如是言。如来昼夜度诸众生。而众生界犹不尽耶。无量众生愿于菩提。无量众生生于天上。无量众生入般涅槃。何因缘故而不尽耶。时诸外道婆罗门等作如是语。我当问难沙门瞿昙如是之义。尔时有九十四亿诸外道婆罗门等。来诣王舍城。尔时世尊熙然微笑。尔时弥帝隶菩提萨埵(弥帝隶者魏云慈也)。从座而起顶礼佛足。向佛合掌。白佛言。世尊。何因缘故如来微笑。若无因缘。如来终不现希有事。愿世尊说。何故现笑。佛告弥帝隶菩提萨埵。善男子。汝今谛听。当为汝说。弥帝隶。今日王舍城必有大众集会。弥帝隶菩提萨埵白佛言。世尊。何众集会。为天龙夜叉若人非人。佛告弥帝隶菩提萨埵。善男子。此诸天龙夜叉等悉来集会。复有八万四千诸婆罗门。九千亿诸尼干子。来欲谈论。我悉降伏诸婆罗门为其说法。皆发阿耨多罗三藐三菩提心。九千亿尼揵陀。皆得须驴多波帝(魏言逆流)。万八千亿龙王悉来集会。闻我说法悉发阿耨多罗三藐三菩提心。六万亿净居天子亦来集会。复有三万亿恶魔及其眷属亦来集会。有万二千阿修罗王悉来集会。五百大王及诸眷属悉来集会听我说法。既闻法已。皆发阿耨多罗三藐三菩提心。尔时弥帝隶菩提萨埵。从坐而起顶礼佛足。右绕三匝即没不现。尔时一切勇菩提萨埵摩诃萨埵。从坐而起偏袒右肩。右膝着地向佛合掌。白佛言。世尊。彼五百国王名字何等。佛告一切勇。谛听善男子。一名欢喜王。二名善欢喜王。三名忧波难陀王。四名胜踊王。五名梵将军王。六名梵响王。七名善见王。八名善欢喜王。九名欢喜将军王。十名欢喜正王。十一名频婆娑罗王。十二名波斯那王。十三名增长王。如是等有五百大王。一一大王有千亿眷属。皆发阿耨多罗三藐三菩提心。唯除增长王。从于东方有三万亿菩提萨埵俱来集会。从于南方有五万亿菩提萨埵俱来集会。从于西方有六万亿菩提萨埵俱来集会。从于北方有八万亿菩提萨埵俱来集会。从于下方有九万亿菩提萨埵俱来集会。从于上方有百千亿菩提萨埵俱来集会。彼诸菩提萨埵悉住十地。一切皆诣王舍大城至如来所。于阿耨多罗三藐三菩提得不退转\n",
              "尔时世尊告一切勇菩提萨埵摩诃萨埵言。善男子。汝诣十方诸佛世界。告诸菩提萨埵。今日如来于王舍城演说大法。汝等十方菩提萨埵。合掌恭敬。汝于须臾速还。及此众会听法。尔时一切勇菩提萨埵。从座而起顶礼佛足。绕佛三匝忽然不现。时一切勇菩提萨埵。到十方国。告诸菩提萨埵言曰。今日如来于王舍城演说大法。汝等今者应赞善哉。令汝永得安乐利益。尔时一切勇菩提萨埵。到十方国供养诸佛。告诸菩提萨埵。言已还归此土。譬如壮士屈申臂顷。至王舍城住如来前。时一切婆罗门。诸外道悉已集会。天龙夜叉阿修罗人非人等皆悉集会。五百大王及其眷属亦来集会。三万亿恶魔及诸眷属亦来集会。尔时王舍城地大震动。时十方诸佛世界。雨栴檀末香雨天妙华。雨如来上成大华台。金刚力士执金刚杵在如来前。尔时四方有四风王。入王舍城悉吹城内粪秽土沙远置城外。尔时十方世界雨众香水。十方世界雨优钵罗华。拘物头华。分陀利华。在虚空中化成华盖。于虚空中有八万四千亿师子之座。七宝所成。一切座上皆有如来宣说妙法。尔时三千世界六种震动。时一切勇菩提萨埵摩诃萨埵白佛言。世尊。何因缘故。于王舍城现希有事。佛告一切勇菩提萨埵善男子。汝今善听。譬如有人吾我自高家居贫穷日至王门。既到王门自高直入。时守门者寻捉打缚。王闻有人直入王门。王作是念。此人直入必欲相害。时王嗔恚敕诸臣言。汝将此人断其命根。并其父母兄弟姊妹。其人眷属皆悉忧愁悲泣啼哭。如来说法亦复如是。吾我自高喻诸凡夫。得见佛身耳闻说法。自生高慢说种种语。住吾我地自不听受亦不说法。若人说法一偈一喻亦不听受。作如是言。如此之法我已先知。何以故。住我慢地。或恃多闻自从放逸。与愚痴人共住不闻正法。自以多闻放逸不如法说。自作手笔而自说之。一切世人欺诳自身。作如是言。有财施我我是福田。彼愚痴人自诳其身。亦诳世间。食他信施不能消故。命欲终时生大恐怖。诸人告言。汝足伎术何不自救。答言。今日伎术不能自救忧悲苦恼。众人语言为一人故。父母兄弟亲里眷属无事诛戮。众生如是近恶知识。堕于地狱畜生饿鬼。如是如是。诸婆罗门诸尼揵子。我今告汝汝莫放逸。譬如鸟子未生羽翼。不能高翔飞于虚空。汝等如是无有神力。不能飞至涅槃之界。所以者何。汝所行法非毕竟道终归破坏。汝等临终自生悔心。我等虚受如是身命。修行不得天乐。不受人乐。不得涅槃。我等此身便为虚过。我当生何道。受何等身。尔时世尊。告诸婆罗门尼干子诸外道言。阎浮提中满中珍宝。汝等莫失所望。于佛法宝中莫作异学。汝等所疑悉问如来。佛当为汝分别说之。\n",
              "尔时一切婆罗门尼干子等。从座而起偏袒右肩。右膝着地合掌礼佛。白佛言。世尊。如来昼夜多度生死众生。众生界不减不增。世尊何因缘故。众生等而是生灭。尔时药上菩提萨埵摩诃萨埵。大誓庄严为然法炬欲问大事。白佛言。世尊。当来世无小众生。无老众生作生灭者。佛告药上。众生有老作小。如是生灭。善男子。如人沐发着新衣服从舍而出。余人语言。善沐头发着新净衣。又如有人洗沐头发着故洗衣。善沐头发衣服非妙。如是如是。药上。众生老者于阎浮提以为非妙。少者虽妙现有生灭。尔时一切婆罗门诸外道尼干子白佛言。世尊。何等名老。何者为小。佛告诸外道。所言老者。数数往来饿鬼畜生地狱之中受苦无厌。尔时一切诸婆罗门天龙大王白佛言。世尊。我等更不能受生死苦恼。彼诸尼干作如是言无小众生。尔时药上菩提萨埵白佛言世尊观此众生如是难度。佛告药上菩提萨埵。如来今日分别解说。汝善谛听。有九万四千亿新学众生。在如来前不礼如来。亦不问讯。尔时药上菩提萨埵白佛言。世尊。何因缘故。此诸众生不礼如来。亦不问讯请决所疑。佛告药上菩提萨埵。善男子。汝今谛听。当为汝说。善男子。若作是说无小众生。如是之人是小众生。彼人问言。我等诸人是小众生。世尊。我等是小众生。佛言。如是如是。汝等是小众生。以不能知自身量故。尔时九万四千亿新学众生。皆得十地住于虚空。尔时药上菩提萨埵摩诃萨埵白佛言。世尊。此诸众生快得善利得尽生死。世尊。此诸众生离于生死得住十地。尔时一切婆罗门诸外道尼干子。诸龙国王恶魔眷属。来到佛所。白佛言。世尊。我等诣佛听此法门。愿我等辈皆得如来妙色之身形色像貌。愿如如来应正遍知。佛言。如是如是。善男子。汝等来诣佛所听此法门。发阿耨多罗三藐三菩提心。汝等不久当得阿耨多罗三藐三菩提。尔时如来说此语已。诸外道尼干子等。皆得无生法忍住于十地。时诸菩提萨埵以自神通。踊在空中高七多罗。于虚空中化成七宝台奉施如来。在于虚空中作种种神通而自变化。尔时诸天。于虚空中当如来上。雨众妙花念佛如来。于其自身起佛身想。无量百千诸天子。以华散佛作如是言。得大利益。沙门瞿昙真是世间大良福田。具足三昧自在之力。如是等众生渐具方便。说一善语得离生死。尔时药上菩提萨埵摩诃萨埵。从座而起偏袒右肩右膝着地。合掌白佛言。世尊。此诸天子。何因缘故作如是语。现诸神通善赞如来。佛告药上菩提萨埵言。善男子。彼诸菩萨不赞叹我。自赞其身。以其自身坐法王位。以其自身坐于法座。以其自身放法光明。诸佛所护。于阿耨多罗三藐三菩提。正觉说法。\n",
              "尔时药上菩提萨埵摩诃萨埵白佛言。世尊。大德世尊。日夜常度无量众生。然诸众生犹不可尽。尔时世尊告药上菩提萨埵摩诃萨埵言。善哉善哉。善男子。能以此义问于如来。善男子。譬如有人大富饶财。多有奴婢。多有田宅园林谷米大小麦豆稻秫胡麻。彼于春时一切种植。至时则熟熟复收获。各各别盛盛已食之。至于春时种之如前。善男子。众生本业亦复如是。受乐报尽复作善业种诸善根。种善根已增长善法。增善法已得大欢喜。药上。以欢喜心于百亿劫乐报不失。善男子。如初发意菩提萨埵。不堕恶道总知诸法。药上菩提萨埵白佛言。世尊。云何初发意菩提萨埵而见梦也。佛告药上菩提萨埵言。善男子。初发意菩提萨埵。于其梦中多见怖畏。何以故。净一切业不可以身而受众苦。以是罪故梦见怖畏。药上白佛言。世尊。初发心菩提萨埵。梦中见何等怖。佛告药上菩提萨埵。善男子。其人梦见炽然火聚。彼菩提萨埵应作是念。以此火聚烧我一切烦恼。药上。是名第一梦见怖畏。又见水流垢浊不净。彼初发心菩提萨埵应作是念。漂我一切结缚烦恼。药上。是名初发心菩提萨埵第二梦见大怖畏也。药上菩提萨埵白佛言。世尊。见何怖畏。佛告药上菩提萨埵言。于其梦中自见剃发。药上菩提萨埵。见已不应恐怖。何以故。应作是念。剃贪嗔痴堕六道生。善男子。如是菩提萨埵不堕地狱。不堕畜生。不堕饿鬼。不堕龙中。不堕天中。药上。初发心菩提萨埵。唯生清净佛国土中。佛告药上。当来末世后五百岁。有诸菩提萨埵。心愿菩提。以发心故。得众多人毁辱打骂。药上于彼但应为其说法。菩提萨埵不应起于嗔恚之心。佛告药上。我于无量百千亿劫行诸苦行。善男子。我不为资生国土财产。为知诸法实相故。药上。我行苦行。不得阿耨多罗三藐三菩提。善男子。我闻此法。即日得阿耨多罗三藐三菩提。药上。此法甚深。如是法门难得闻名。若得闻此法门名者。一切得阿耨多罗三藐三菩提。药上。是人得超千劫生死。生净佛国。善知灭道。知第一道。识第一善根。成就无比神通知无比灭。药上。于汝意云何。云何名灭。药上菩提萨埵白佛言。世尊。法处名灭。佛言药上。何等法处。药上白佛言。世尊。法是法处。如世尊说。勤行精进。勤持戒。勤忍辱。是名法藏。佛赞药上菩提萨埵言。善哉善哉。善男子。佛问此义汝善解说"
            ]
          },
          {
            "id": 3,
            "level": 3,
            "title": "僧伽吒经卷第三",
            "brief": "",
            "media": "sanghata.mp3",
            "page": [
              "尔时药上菩提萨埵摩诃萨埵白佛言。世尊。何因缘故如来出世。佛告药上菩提萨埵言。善男子。为令众生多闻具足。是故如来出现于世。如来出世开甘露法。若如来出世则知一切法。以方便故。知世间法出世间法。知世间智出世间智。药上菩提萨埵白佛言。世尊。世尊知何等法。佛告药上菩提萨埵言。药上。如来知正法智。药上。以是智故总摄一切法。药上。若众生闻如来出世信法者。此是第一利益。药上。譬如有人出行治生。为得利故将千人众担负金宝。彼人父母告其人言。子善谛听。此金宝者是他之物。汝好守护莫使亡失。其人持宝未经多时自纵放逸。所持金宝悉皆散失。是时彼人忧箭射心。羞愧惭耻不能归家。时彼父母闻已忧愁悲泣而说此言。我等生此恶子。但有子名生我家内。财物悉皆散失。令我等贫苦。为他奴仆绝望而死。子闻父母既丧亡已亦绝望死。如是如是。药上。佛说此法。于我法中无净信者。彼无所望。临命终时。为忧恼箭射心而死。如彼父母。为彼金宝绝望忧恼。如是药上。于我法中无净心者。临命终时受诸苦痛。先福受尽彼不种善。临死时至忧恼箭射。堕于地狱畜生饿鬼受诸苦痛。作如是言。谁救济我。令我得离地狱畜生饿鬼之苦。又如父母告其子言。未来病苦。病有死苦。汝等得解脱时见行识生。身受苦痛遍体燋恼。自观已死眼不见色。耳不闻声。四支皆痛必归于死。遍体顽痴犹如木石无所觉知。子答父母语言。莫作是语。令我怖畏。观身无热。亦无余病。唯见死怖。我当归谁。谁救济我。父母若天谁能救拔。父母答言。祭祀天神必得安隐。子答父母。当速祭祀以求安乐。速至天祠问守庙人。时彼父母到天祠中。烧香求愿守庙者言。天神嗔怒。须杀羊杀人以用祭祀。汝子可脱。尔时父母自思惟言。我等云何我既贫穷。若天神嗔我子必死。若天神喜必得大恩。时速归家尽卖家财得羊一口。复语余人。且贷我金十日相还。若无相还我身当为君作奴仆。其人得金诣市买人。所买之人不知当杀以祭天祠。病人父母愚痴无智竟不至家。直诣天祠语守庙者。汝速为我设祭天祠。尔时父母自杀羊杀人然火祭天。然后天下告彼父母。汝等莫怖。我护汝子令得安隐。尔时父母踊跃欢喜作如是言。天神与我大恩令我子差。时彼父母欢喜还家见儿已死。尔时父母见子死已生大愁恼。忧箭射心绝望而死。佛告药上。善男子。近恶知识亦复如是。尔时药上菩提萨埵白佛言。世尊。如是众生堕于何处。佛告药上菩提萨埵。善男子。莫问是事。药上菩提萨埵白佛言。世尊。愿佛慈悲说如是人堕在何处。佛告药上菩提萨埵言。善男子。汝今谛听。其人母者堕于大叫地狱之中。其父堕于众合地狱。其子堕于火烧然地狱。守天庙者堕于阿鼻大地狱中。尔时药上菩提萨埵摩诃萨埵白佛言。世尊。彼枉死人生于何处。佛告药上菩提萨埵言。彼枉死人生于三十三天之上。药上菩提萨埵白佛言。\n",
              "世尊。彼枉死人何因缘故。生于三十三天之上。佛告药上菩提萨埵言。善男子。汝今谛听。彼人临死时。起一念净心归依佛陀。以此善根当六十劫。受于三十三天之乐。八十劫中自识宿命。所生之处离诸忧恼。生生之处离诸忧恼一切苦灭。药上近恶知识。不得入于涅槃。药上菩提萨埵白佛言。世尊。云何众生不能入于涅槃。佛告药上菩提萨埵言欲求涅槃者当勤精进。药上菩提萨埵白佛言。世尊。云何名精进。佛告药上菩提萨埵。善男子。精进者名须驴多波帝。逆流之果名精进处。娑吉利陀伽弥果名精进处。阿那伽弥果名精进处。阿罗诃果名精进处。波罗提迦佛陀果名精进处。缘觉之智名精进处。菩提萨埵名字。菩提萨埵地果。名精进处。药上。如是等处名精进处。药上菩提萨埵白佛言。世尊世尊云何逆流。云何逆流果。佛告药上菩提萨埵。善男子。譬如有人种于树木。彼种树已即日生芽。彼树一日上下各生长一由旬。复有一人。亦复种树不得其所。风动不生移置异处。二人共诤互相诽谤。彼人如是共相诤论。国王闻之即敕臣言。某处二人互相诽谤速往唤来。傍臣受教遣使往捉。时彼使人微服而去。至彼人所作如是言。王唤汝等。时彼二人惊怖忧愁。王今何故命我二人。是时二人既至王所默然而立。时王问言。汝等何故共相诽谤而起斗诤。时彼二人白大王言。大王听我所说。我借得少许空闲之处。种植树林。即日生芽及叶。华果熟者中半。此人种植不生芽叶及以华果。须臾数移彼种不生。来见谤毁而起斗诤。大王如是之事。大王应知我无罪过。尔时大王。集诸大臣满三十亿。告诸臣言。汝等各说诸臣。白言。我等不知说何等语。王问诸臣汝等颇见即日种树即生芽叶及以华果熟者中半。尔时诸臣从座而起。白大王言。大王。我等不能决定信受如此之言。何以故。大王。此事希有。尔时大王问彼人言。如汝所说。是事实不。尔时彼人白大王言。此实不谬。王复答言。如汝所说。如此之事。即日种树即生芽叶及以华果。此事难信。尔时彼人白大王言。愿王自植知其虚实。时王集三十亿臣禁守彼人。然后大王自种其树。不生芽叶。不生华果。尔时大王。心大恚怒敕诸臣言。汝等速取利斧。彼所种树仰令斫伐。尔时诸臣受王教令斫断彼树。一树断已生十二树。斫十二树断生二十四树。茎叶华果皆是七宝。尔时二十四树。变生二十四亿鸡鸟。皆是金嘴七宝羽翼。尔时大王复生嗔怒。自执利斧往伐彼树。王斫树时。从树出生甘泉美水。时王惭愧敕诸臣言。放彼二人。诸臣白言。大王受教诸臣去已。放彼二人将至王所。王问其人。汝种此树。斫汝一树生十二树。斫十二树生二十四树。我所种树不生芽叶。不生华果。此事云何。其人答王。如我此福德大王则无如是福德。尔时三十亿大臣。胡跪白其人言。汝可治国而居王位。尔时其人。为诸臣众。而说偈言\n",
              "我不求王位　　不求世财宝\n",
              "心怀无上愿　　愿成二足尊\n",
              "得寂灭涅槃　　至彼成如来\n",
              "为汝等说法　　令到涅槃城\n",
              "往昔作不善　　令我入王狱\n",
              "狱缚受诸苦　　罪报悉已尽\n",
              "尔时有三万三千高座。一一高座高二十五由旬。一高座上有二十五亿鸡而在其上。以金为嘴。七宝羽翼。出人音声告彼王言。大王不善不善斫伐诸树。以此罪业必入恶道。王不知耶。种此树者是何等人。大王答言。我未审之愿为我说。何等大人种此树耶。鸡鸟告王。如此人者照明世间名无上士。当度一切众生生老病死。王复问言。彼是何人种树不生。彼作何等不善之业不生。当为我说。鸟答王言。彼是提婆达多种树不生。无少善根树云何生。尔时三十亿大臣。闻此法门。皆得十地成就神通。时彼国王亦得十地。得通达一切善法三昧。尔时药上菩提萨埵摩诃萨埵白佛言。世尊。何因缘故。此三十亿臣。皆得十地成就神通。尔时世尊。告药上菩提萨埵。善男子。汝今谛听。即时微笑。从其面门放八万四千光明。无量种种青黄赤白红紫光明。其光遍照无量世界。照世界已还至佛所。绕佛三匝从佛顶入。尔时药上菩提萨埵摩诃萨埵白佛言。世尊。何因缘故。如来现此希有之相。若无因缘如来终不现希有事\n",
              "佛告药上菩提萨埵言。善男子。汝见众人从十方来集会此不。药上菩提萨埵白言。不见也世尊。佛告药上菩提萨埵言。善男子。汝观十方一切世界。尔时药上菩提萨埵摩诃萨埵即观十方。见东方面有一大树。覆七千由旬。见二万五千亿众生在彼集会。默然而坐不饮不食。复见南方有一大树。覆七千由旬。下有二万五千亿众生俱共集会。不语不食不行默然而住。复见西方有一大树。覆七千由旬。下有二万五千亿众生俱共集会。不语不食不行默然而住。复见北方有一大树。覆七千由旬。下有二万五千亿众生俱共集会。不语不食不行默然而住。复见上方有一大树。覆七千由旬。下有二万五千亿众生俱共集会。不语不食不行默然而住。复见下方有一大树。覆七千由旬。下有二万五千亿众生俱共集会。不语不食不行默然而住。尔时药上菩提萨埵白佛言。世尊。我欲少问如来应正遍知。若佛听许乃敢发问。尔时世尊。告药上菩提萨埵言。善男子。随汝所问。如来悉能为汝解说。尔时药上菩提萨埵白佛言。世尊。何因缘故。从于十方有无量众生而来集会。以谁神力而来至此。佛告药上菩提萨埵言。自以神力而来至此。尔时药上菩提萨埵白佛言。世尊。我欲观诸世界。以谁神力而往至彼。佛告药上菩提萨埵。以汝神力自往至彼\n",
              "尔时药上菩提萨埵。绕佛三匝忽然不现。过九十六亿世界有一世界名日月明。彼国有佛号日月土如来应供正遍知。与八万亿菩提萨埵。恭敬围绕而为说法。药上菩提萨埵摩诃萨埵。既到彼国。至日月土如来前。顶礼佛足白佛言。世尊。何因缘故。于娑婆世界。在释迦牟尼前观于十方。见无量众生集会。在此不见。尔时药上菩提萨埵摩诃萨埵。至日月土如来前白佛言。世尊。我过九十六亿诸佛国土。来至于此不见一人。世尊谁见谁闻。无知无觉树上而生众生。佛告药上菩提萨埵言。不也。善男子。汝颇见颇闻。无知无觉之树能生人不。药上白佛言。世尊。不见不知。佛告药上菩提萨埵。汝欲见不。我今示汝。药上白佛言。世尊。愿欲见之。尔时日月土如来。屈申臂顷百千亿众皆悉来集。一一众生手执香华供养如来。药上。汝今见不。药上菩提萨埵白佛言。已见世尊。已见善逝。佛告药上。善男子。此诸众生无觉无知悉皆如幻。时彼三万亿众生各申两手。以诸香华供养如来。药上菩提萨埵白佛言。世尊。此事希有。须臾之间此诸众生。各生百手供养如来尚不得脱。况两手者。佛告药上菩提萨埵言。如是如是。善男子。此诸众生无觉无知而生而灭。善男子。我身亦如是。如幻如化而示生灭。药上白佛言。世尊。何等是少众生。何者是老众生。佛告药上。善男子。亦有老者。亦有少者。药上白佛言。世尊。愿佛解说。何者是也。佛告药上。无福衰者是老众生。从彼树生者是少众生。药上白佛言。世尊。我欲见彼少众生等。尔时日月土如来即伸右臂。从于四方有百千亿众生。俱来集会至如来所。顶礼佛足绕佛三匝。在佛前立默然而住。药上白佛言。世尊。此众生。何故佛前默然而住。佛告药上。善男子。汝不知耶。地大之性无言无说。法聚无知无觉。何以故。药上。此诸少众生。不见生不见灭。不见老病死忧悲苦恼。具受一切苦痛之恼。云何而语。是故药上。如是众生应当教之。尔时药上菩提萨埵摩诃萨埵白佛言。世尊。少众生者从何所来。何处终。当生何处。不知法者。佛告药上。善男子。汝今谛听。此诸众生非是人作。非金师作。非铁师作。非木师作。非陶师作。非王者作。男女和合恶业而生受诸苦痛。作不善行受如是苦名少众生。药上彼不与。佛言。不礼如来彼受无量无边之苦。药上有少众生不共佛语者。受如是无量无边苦恼。药上以不善知苦因缘故不共佛语。不共佛语故不知善不知恶不知生。虽得人身不知生不知灭。药上。是名年少众生。药上菩提萨埵白佛言。世尊。年少众生云何生云何灭。佛告药上菩提萨埵言。善男子。譬如有人以木挑火木则渐烧。如是药上。众生之类初生时苦中苦死苦。药上白佛言。世尊。生时谁生。灭时谁灭。佛告药上。善男子。如佛之生。如佛之灭。譬如有人闭在闇室眼无所见。复有异人曾受苦恼作是思惟。此人受苦甚为可愍。若不得脱是人必死。以火与之令得少明。时闇室人见火叹喜心得安乐。尔时彼火以少因缘炽然火焰烧彼闇室。尔时彼人被烧而死。时王闻之作如是念。\n",
              "我国众生若有所犯更不系缚。尔时国王告下人民。汝等诸人莫生怖畏。于我国内施汝无畏。若有所犯不加害。汝亦不杀。汝皆当安隐莫生怖畏。药上。如来亦复如是。烧诸烦恼灭诸病苦。犹如彼人为令闇室众生安隐。自烧而死。如来如是。为诸众生令得安隐。不惜身命拔诸系缚令得解脱。如是药上。如来永离三毒之恼。为诸世间作大灯明。于地狱畜生饿鬼阿修罗。老少众生拔令解脱\n",
              "尔时诸天。于虚空巾。而说偈言\n",
              "最胜好福田　　一切田中胜\n",
              "世间无上尊　　增长诸佛子\n",
              "佛田最胜田　　能除诸怖畏\n",
              "大师善方便　　守护诸众生\n",
              "住于涅槃界　　而示在世间\n",
              "令世间寂灭　　佛为无上师\n",
              "救护少众生　　亦救老众生\n",
              "三界诸众生　　方便而度之\n",
              "闭诸地狱门　　及畜生饿鬼\n",
              "此世得安乐　　他世亦安乐\n",
              "尔时如来。即时微笑。而说偈言\n",
              "善哉见善人　　善哉见佛陀\n",
              "善哉闻法者　　善哉能敬僧\n",
              "善哉此法门　　灭除一切恶\n",
              "尔时药上菩提萨埵摩诃萨埵白佛言。世尊。何因缘故如来微笑。若无因缘如来终不现希有相。佛告药上。善男子。汝见此等少众生不。药上白佛言。世尊。唯然已见。佛告药上。善男子。此诸众生今日皆得住于十地。尔时药上菩提萨埵摩诃萨埵。踊身虚空高八万由旬。共八万亿天子。于如来上散众妙花。地上年少诸众生等皆礼佛足。尔时药上。于虚空中而作是言。三千大千世界众生皆闻此声。地狱众生闻此声者悉得解脱。三十三天闻此音声皆来集会。时三千大千世界六种震动。时大海中八万四千龙王。动而来集。三万亿阎浮提夜叉俱来集会。二万五千亿罗刹饿鬼俱来集会。时如来所大众悉集。尔时如来。为诸年少众生说法。从十方世界有百千亿诸菩萨众。各以自神力俱来集会。尔时药上菩提萨埵白佛言。世尊。从十方国有无量菩萨俱来集会。无量天龙夜叉揵闼婆阿修罗迦楼罗饿鬼地狱。皆来集会欲闻正法。唯愿世尊当为说之。佛告药上菩提萨埵摩诃萨埵言。善男子。汝下至此。尔时药上菩提萨埵。以自神力从上而下向佛合掌顶礼佛足白佛言。世尊。法聚。法聚者何因缘故。名为法聚。佛告药上。善男子。法聚者名曰净行。净行者能离一切不善之法。善男子。汝见如此少众生不。药上白佛。唯然已见。佛告药上。此诸众生离邪淫故。必得诸陀罗尼。必得具足一切诸法。"
            ]
          },
          {
            "id": 4,
            "level": 3,
            "title": "僧伽吒经卷第四",
            "brief": "",
            "media": "sanghata.mp3",
            "page": [
              "尔时药上菩提萨埵摩诃萨埵白佛言。世尊。以何方便。令诸众生悉闻正法。佛告药上菩提萨埵摩诃萨埵言。善男子。有诸众生我说生苦。而不听受老苦病苦。忧悲之苦。怨憎会苦。爱别离苦。死灭之苦。药上是名一切苦。时少众生闻此法已。合掌礼佛白佛言。世尊。我等亦有死耶。佛告年少等。汝一切众生亦归于死。彼少众生白佛言。世尊。云何死至。佛言善男子。临死之时灭行识风起。识转风起。识相应风起。善男子。是三种风。临死之时动于行识。彼少众生白佛言。世尊。何等三法。临死之时恼于身识。佛言。善男子。一者刀恼。二者针恼。三者杖恼。是三种风恼切其身。彼少众生白佛言。世尊。何者是身。佛言善男子。身名火聚。身名烧然。身名愚痴。身名崩坏。身名刺聚。身名丘冢。身名水泡。身名重担。身名生恼。身名老病苦恼。身名为死爱别离怨憎会。是名为身。彼诸年少复白佛言。世尊。如此之身云何名死。云何名生。佛言善男子。识灭名死。福德因缘识起名生。善男子。名为身者有无量亿筋脉相缠。身有八万四千毛孔。复有八万四千户虫。在中而住。彼诸虫等。亦有死灭。人将死时。诸虫怖畏。互相啖食。受诸苦痛。男女眷属。生大悲恼。迭相食啖。诸虫相食。唯有二虫。七日斗诤。过七日已。一虫命尽。一虫犹存。如彼虫斗临死不息。凡夫之人亦复如是。乃至临终诤论不息。不畏生苦。不畏老苦。不畏病苦。不畏死苦。如彼二虫至死不息。凡夫众生亦复如是。死至之时贤圣呵言。丈夫汝作不善。汝岂不见世间苦耶。不见生苦。不见病苦。不见老苦。不见死苦。答言。如是已见生苦病苦老苦死苦。汝若见如是苦。何不作诸善根。何故不为后世乐故修诸善法。丈夫我复问汝何不作善离于生苦老苦病苦及以死苦。云何不修正念之观。汝于阎浮提。岂可不闻犍椎声耶。不见众生行布施耶。不见众生于佛福田种善根子香华幡盖施佛之时汝不见耶。如来所有四众弟子。比丘比丘尼。优婆塞优婆夷。于佛法中有此四众能救苦厄。贤圣呵言。不善丈夫造作如是不善之业。尔时法王说偈告曰\n",
              "见如来出世　　闻击法鼓音\n",
              "见演说法时　　寂灭至涅槃\n",
              "见于多众生　　作福者甚少\n",
              "福能后世乐　　何故而不作\n",
              "尔时彼人。以偈答法王言\n",
              "我愚痴无智　　亲近恶知识\n",
              "造作不善业　　由欲迷于心\n",
              "我以多习欲　　今受苦痛报\n",
              "多杀害众生　　破坏和合僧\n",
              "破坏佛塔寺　　愚痴无智慧\n",
              "口作不善语　　呵骂于父母\n",
              "我以不觉知　　自多造众过\n",
              "我见所生处　　在于大叫狱\n",
              "于众合地狱　　受于大苦痛\n",
              "复于阿鼻狱　　受无量剧苦\n",
              "大莲华地狱　　受于无量苦\n",
              "黑绳大地狱　　百千生受苦\n",
              "于一切地狱　　遍受诸苦恼\n",
              "无数百千劫　　受于大苦痛\n",
              "行于黑暗狱　　不见其门户\n",
              "复堕火镬中　　展转受众苦\n",
              "复有一地狱　　名曰刀剑狱\n",
              "百千亿刀剑　　行列在我前\n",
              "以此割截身　　自业受苦恼\n",
              "非工师所作　　业感自然生\n",
              "大风吹令起　　割切遍其身\n",
              "我应受如是　　地狱诸苦恼\n",
              "一切诸众生　　见我受此苦\n",
              "我所有财宝　　尽留在世间\n",
              "男女及兄弟　　姊妹亲眷属\n",
              "父母及知识　　奴婢作使人\n",
              "牛羊诸畜生　　我意迷于此\n",
              "贪着金银宝　　及精妙衣服\n",
              "贪着造舍宅　　善工画舍师\n",
              "众婇女娱乐　　箜篌箫笛音\n",
              "以此痴心者　　香汤自澡浴\n",
              "如是自娱乐　　顽痴无智身\n",
              "种种而供养　　我亦无兄弟\n",
              "虚妄心贪着　　今日受无量\n",
              "苦痛不可尽　　世间胜上味\n",
              "贪着而啖食　　香泽以涂发\n",
              "宝珠以为鬘　　贪色自迷醉\n",
              "今无救济者　　眼为恶业因\n",
              "见已则生贪　　耳因诸音声\n",
              "闻已则生贪　　臂贯以宝钏\n",
              "指着金宝镮　　咽颈着宝璎\n",
              "脚着于金钏　　作金宝罗网\n",
              "交露覆其身　　身着种种宝\n",
              "以此自庄严　　世间第一者\n",
              "以为身庄严　　细软上妙触\n",
              "增长于爱欲　　种种妙床榻\n",
              "以自悦其身　　种种好妙香\n",
              "以涂其自身　　栴檀龙脑香\n",
              "以此自涂身　　麝香等诸香\n",
              "用之自涂身　　瞻卜须摩那\n",
              "以此涂其发　　第一精妙衣\n",
              "白氎自衣身　　若舍白象乘\n",
              "复乘于马乘　　为王治国政\n",
              "人众悉敬重　　宫中诸妃后\n",
              "善学歌舞戏　　禽兽在旷野\n",
              "无事猎残害　　作如是等恶\n",
              "不知后世报　　贪啖他肉故\n",
              "受如是苦报　　愚痴无智慧\n",
              "不知当有死　　我以愚痴意\n",
              "养育于身命　　今日至死门\n",
              "无能救济者　　汝等诸亲族\n",
              "何用视我为　　何不服胜衣\n",
              "何故自忧哭　　何故不梳发\n",
              "而受于苦恼　　我命终不存\n",
              "造恶增多故　　狐狼乌鹊等\n",
              "食我此身肉　　长养此身体\n",
              "为诸虫所食　　生死因此身\n",
              "众生则有生　　应如是授药\n",
              "令得离此难　　世医不能治\n",
              "无人救济者　　今日授法药\n",
              "令灭烦恼病　　种种养此身\n",
              "会必归于死　　世间无上尊\n",
              "救度诸众生　　寂灭诸佛子\n",
              "亦能救众生　　施诸妙法药\n",
              "令远离生死　　食肉长此身\n",
              "不知诸苦报　　长养于此身\n",
              "无有少利益　　此身顽痴聚\n",
              "不知少恩分　　妻妾男女等\n",
              "不知其恩力　　长养得成立\n",
              "无能救济者　　绝望无有知\n",
              "忧愁入死地　　众生生有苦\n",
              "后则有死苦　　想行触受等\n",
              "是则为中苦　　愚痴爱所缚\n",
              "生在于诸有　　为爱欲所缚\n",
              "乐着于境界　　众生无知故\n",
              "唯有忧恼苦　　善法不识知\n",
              "心但著名字　　不知于后世\n",
              "犹如恶毒蛇　　无明转众生\n",
              "远离于解脱　　不识解脱故\n",
              "恶业所流转　　心有烦恼故\n",
              "众生住生死　　烦恼烧众善\n",
              "如火焚干木　　流转于五道\n",
              "无有少乐受　　不知好妙乐\n",
              "在于何处所　　清净佛国土\n",
              "世尊转法轮　　如来净音声\n",
              "说戒定智慧\n",
              "尔时世尊。复告药上菩提萨埵摩诃萨埵言。如是如是。恶行众生命终之后。受诸苦恼无救济者。善果报者今说伽他\n",
              "造恶不善业　　必入于地狱\n",
              "吞啖热铁丸　　饮于沸融铜\n",
              "雨火洒其身　　遍身体火烧\n",
              "无处而不遍　　展转受苦恼\n",
              "不知于净乐　　于法亦不知\n",
              "愚痴作非法　　远离于乐果\n",
              "信佛禁戒法　　修习于智慧\n",
              "以净戒具足　　速疾成菩提\n",
              "精进为第一　　生净佛国土\n",
              "宣说善法要　　摄护诸众生\n",
              "具足慈悲心　　修行净梵行\n",
              "且解脱知见　　成如来善名\n",
              "世间之父母　　菩提心第一\n",
              "说此法门者　　第一善知识\n",
              "听此法门者　　必作无上尊\n",
              "具世尊十号　　寂灭心相应\n",
              "尔时药上菩提萨埵摩诃萨埵白佛言。世尊。何因缘故大地震动。尔时世尊。告药上菩提萨埵言。汝观何故大地震动。尔时药上观四方时。见下方界有二十亿众生从地踊出。见上方界二万五千亿众生同时而生。时诸年少见是事已。白佛言。世尊。今出生者是何等人。佛言。汝等见此大众不耶。白佛言世尊。唯然已见。佛言。此众生出为汝徒伴。问言世尊。此诸众生亦有死不。佛告年少。一切众生悉皆有死此亦不免。时诸年少。合掌向佛顶礼佛足。而白佛言。世尊。我等更不能忍流转生死。佛告年少。汝等能起大精进不。年少白佛言。世尊。我等面见如来。耳闻如来说甘露法。见菩提萨埵现大神力。见佛弟子诸声闻众集会。于此世尊愿修精进。不能忍受生死流转。尔时药上菩提萨埵。及五百眷属。以神通力踊身虚空。身出师子猛虎白象现大神通。于高山顶结加趺坐。满二万由旬。化作十千亿日月。时诸年少白佛言。世尊。何故世间有此光明。尔时世尊告诸年少。善男子。汝等见此日月不耶。时诸年少。白佛言世尊。唯然已见。佛告年少。此是菩提萨埵自身光明。现作日月示于众生。为之说法安乐利益一切天人。人中修行得此神通。时诸年少白佛言。世尊。愿说如此光明因缘。尔时世尊。告药上菩提萨埵摩诃萨埵言。善男子。汝见此三千大千世界六种震动不。时药上菩提萨埵白佛言。世尊。唯然已见。我有少疑欲问如来愿佛听许。佛告药上菩提萨埵言。善男子。随汝意问。当为汝说令汝欢喜。过去未来现在三世之事当为汝说。药上白佛言。世尊。我见如来有八万四千天子围绕恭敬。复有八万四千菩萨亦围绕恭敬。又见万二千亿诸龙围绕恭敬。复有万八千亿天神等围绕恭敬。复有二万五千亿诸饿鬼围绕世尊。何因缘故有此众集尔时世尊。告药上菩提萨埵摩诃萨埵言。善男子。在此众集为欲听法。药上此诸众生今当背生死。今日当得住于十地。住十地已得离烦恼得寂灭佛法。药上菩提萨埵白佛言。世尊。此诸众生杂业所生。如来云何净此众生。佛告药上菩提萨埵言。善男子。汝今谛听当为汝说。药上。此诸众生愚痴无智。不知解脱在于何处。多有年少诸众生等。今日当得法陀罗尼。得知一切法。得于十地。至十地已能作佛事。能转法轮雨于法雨。绍无上佛法安乐众生。天龙阿修罗健闼婆饿鬼等。闻法欢喜皆住十地。击大法鼓。吹大法螺。此年少等勤修行故得此十地。今所得法如十方佛\n",
              "尔时五千年少众生。从座而起白佛言。世尊。此身为重担大可怖畏。不知道以非道。我等犹如盲冥之人。愿佛怜愍。我等劝请世尊。愿佛说法。我等生无智慧。不知法药。愿世尊为我等说法。令得远离生死之苦。所生之处愿见佛身。尔时药上菩提萨埵摩诃萨埵。语诸年少众生言。汝等食已然后为汝演说正法。时诸年少语药上言。我不识汝汝为是谁。色相寂灭离三恶道怖。如汝身相离诸恶法。见汝掌中七宝庄严。身服宝璎以功德聚。我不知汝是何等人。我等不须食。亦不须饮。以食入身甚可憎恶。变成屎尿。作血肉筋皮。是故我等不须食饮。不须一切细软衣服。不须臂印金钏。真珠璎珞庄严身具皆所不欲以无常故。我等亦不顾惜身命。为离恶道。我等求于法施。为安乐天人。为求善知识。不求转轮圣王。以转轮王虽主四方不免磨灭。男女妻子不能随从。所有七宝亦不逐去。无量人众亦不随去。于四天下无复自在。一身为王多见无常。作恶业故堕叫唤地狱。七宝自在游四天下竟何所在。仁者且听我等所说速至佛所。佛观一切愍之如子。我等无父无母。无兄弟亲族。一切皆无。佛为我父。如来是母。佛如日月示人善道。于生死中能救众生令不复生。诸烦恼河甚可怖畏。众生在中烦恼漂溺。如来救之令不复入。世尊怜愍为说正法。示人无上菩提之处。我等不贪饮食。不欲世间富贵。不愿生天。不畏堕恶道。得人身已愿见世尊。众生短寿流转无常。以恶业故贪着五欲不觉死至。知死必至亦不怖畏。不念生灭。不知细法。不修细业。不知寂灭界。无明覆心。生已归死。死已复生。心亦不生厌离之想。长夜受苦鞭挞挝打不生厌离。但起劫夺受狱缚苦五缚所系。本恶业故命识欲灭悲泣而言。谁救济我。一切悉与金银杂宝。身为奴仆一切作使我悉能为。王位自在我悉不欲。不须财物但求活命。如是仁者我等不须饮食。诸王自在食则上味会归于死。天食甘露亦归磨灭。种种百味王所贪着求实则无。饮食等味我等不须。我等求闻正法。令得离苦。愿离爱缚诸结烦恼。归依世尊愿离诸缚。我等敬礼大仙世尊。为诸众生未知仁者名字何等。愿自说之。药上菩提萨埵言世界广博众生名字宁可尽知。诸年少言。我等愿知仁者名字。甚深名字愿为宣说。药上答言。我名药上。治众生病。药中最上。我今为汝等说。令离诸病灭除一切世界病苦。世间贪为大病。能除灭之。嗔为大病。无智众生流转地狱畜生饿鬼。痴为大病。众生受苦皆能灭除。诸年少言。闻此妙法离诸苦难。凡夫无智受诸苦恼。闻此净法离诸恶业离恶业故无恶道畏。速见如来救一切病。医王施药疗治众苦。仁者速去礼敬如来。以我等语向世尊说。世尊能除我等之病灭烦恼火。欲火烧身不能灭除。我等极苦愿佛怜愍。身为重担甚可怖畏。三毒所压不可得胜。去来常担不能远离。不知死至。不生惊怖。不知解脱道。亦不知示解脱者。以愚痴意自谓不死。见父母死犹不生怖。诸业烦恼浊乱其心受诸苦恼。云何而食。我等无明覆心有如是苦。大怖重担想行及受。\n",
              "痴爱无智流转诸有。世间妄生不识解脱。世人愚痴浴以香汤。衣以上服。食以上味。耳听乐音种种自娱。种种好色乐欲观之。一切好味舌求贪食。细软之触身欲着之。二身和合痴心谓乐。此身顽痴何处有乐。着好履屣衣服饮食无如之何。临终困至无有能救自不能救。衣服之具岂能救济。生在世间驰诸象马。常作恶业不求解脱。自作教人不知后报。我等前死有生。今生有死忧悲苦恼。我具见父母兄弟姊妹妻子。丧亡悲哀忧愁苦恼皆悉见之。诸行皆空。智者云何而生乐着。不求寂灭法。不求离生死法。以贪覆心。生在世时不行布施。一切过中无过贪心。着于世法多作有行。不知修习禅定解脱之道。不知发大誓愿成无上道。佛是父母。佛是示解脱道者。能雨利益众生愚痴众生不知护法。发心愿求无上菩提。名为护法。一切行空财物亦空。若观我空不复受生。愿仁者怜愍。以我等语具向佛说。为诸菩提萨埵故。诸菩萨法不应懈怠。勤修精进舍恶行善。仁者为我往至佛所。礼敬如来作如是言。世尊。知一切法悉无有疑。恶魔眷属佛已调伏。如来已能然大法炬令众得乐。如是之法能成佛者我等未闻。仁者速往佛所。为我等故。我等不见如来。犹未得度三十二相八十种好。见此身已然后得度。尔时药上菩提萨埵。语诸年少。汝观上方有何等相。诸人闻已观上方。见五百化佛。又见三千大台七宝严饰。七宝罗网以覆其上。如莲华叶出种种香。时诸众生问药上言。此诸华座是何等相。药上答言。此是汝座速至佛所礼敬如来。诸年少言。我等不知所行之路。不见如来。知诣何方。礼敬如来。药上告言。汝但礼敬如来世尊。如虚空尘无有住处。如来亦如是。如来安住处如须弥山。如来等须弥山。如大海水。三千世界微尘数等十方菩萨。欲求佛住不知所在。十方诸菩提萨埵但遥礼敬。诸年少言。愿仁慈恩满我所愿。心欲见佛亲近礼敬。药上告言。如来不求香华。为众生作因令离生死。恶魔眷属不共诤论。归依佛者不入死门。速得法陀罗尼。发净心愿即得见佛。尔时世尊。以加陵频伽音熙然微笑。从其面门放八万四千光明。遍照三千大千世界。下至十八地狱。上至阿迦尼吒天。其光杂色青黄赤白颇梨等色。如是等光从面门出。遍照三千大千世界。遇斯光者一切众生皆得安乐。照世界已还至佛所。绕佛七匝从佛顶入。尔时药上菩提萨埵。从座而起合掌向佛白言。世尊。我欲少问。若佛听者乃敢发言。尔时世尊告药上言。善男子。随汝所问。如来为汝分别解说令汝欢喜。药上白佛言。世尊。此三万亿年少。欲听如来微妙深法。愿为说之。佛告药上。善男子。若闻如来深妙法者。当觉诸法得具足一切功德。日即得住于十地。能击大法鼓。建大法幢。药上汝见如是大台不耶。药上言世尊。唯然已见\n",
              "佛告药上。此诸年少。今日得坐此台。证一切法。满足一切善根之法。今日当得击大法鼓。无量天人。得闻法已悉得利益。无量地狱众生。得闻法已得背恶道。说此语时。众中九千亿老众生。得须陀洹果。药上。闻此法者。得离一切苦具一切善法。药上。一切皆能成就佛身。药上。汝观四方诸大菩提萨埵。尔时药上即观四方。见东方界五十亿恒伽河沙菩提萨埵而来向此。见南方界六十亿恒伽河沙菩提萨埵而来向此。见西方界七十亿恒伽沙菩提萨埵而来向此。见北方界八十亿恒伽沙菩提萨埵而来向此。见下方界九十亿恒伽沙菩提萨埵而来向此。见上方界百亿恒伽沙菩提萨埵而来向此。到已皆于佛前在一面住。药上白佛言。世尊。于虚空中见黑色黄色是何等相。佛告药上。汝不知耶。药上白佛。唯佛如来能一切知。佛告药上。此是恶魔及诸眷属欲来至此。药上汝欲见不。药上白佛言。世尊。我欲见之。佛令药上即见恶魔。药上见已白佛言。世尊。何因缘故恶魔至此。佛告药上。魔欲乱此法座。药上白佛言。世尊。此诸菩提萨埵。为观诸年少受位故来。药上。汝见此诸菩提萨埵。种种形色种种相貌种种力不。药上白佛言。世尊。唯然。我见百千亿恒伽沙菩提萨埵。自在神通而来至此。尔时世尊说此法已。一切勇菩萨。药上菩萨。一切老少众生。一切天人世间。阿修罗揵闼婆。闻佛所说皆大欢喜。"
            ]
          }
        ],
        "page": ""
      },
      {
        "id": 2,
        "level": 2,
        "title": "简介",
        "brief": "",
        "media": "sanghata.mp3",
        "list": [],
        "page": ["若不曾见十八亿恒河沙诸佛如来，不能书写如是法门。\n", "若不曾见九十亿恒河沙诸如来者，不能闻此法门。\n", "若人曾见百千亿如来者，闻此法门不生诽谤。\n", "若有曾见百千亿恒河沙如来，闻此法门能生净信，起如实想不生诽谤。\n", "若有书此法门一四句偈，彼过九十五亿千世界，如阿弥陀国，彼人佛土亦复如是。\n\n", "《僧伽吒经》直接记录了释迦牟尼佛在王舍城灵鹫山的教授。佛陀的这次教授，就像所有的大乘经典，是由他的弟子记住之后，再用梵文写下来的。《僧伽吒经》的独特之处在于这部经是释迦牟尼佛亲自从往昔的古佛听受的，而且对读诵者的影响广大、深远。\n", "《僧伽吒经》的梵文是一个术语，意思「连结」或「连系」。《僧伽吒经》属于一种特殊的经类，其功能是转化那些以特殊方式听闻或念诵这些经典的人。其中一项殊胜的利益是，凡是听闻《僧伽吒经》者，临命终时，诸佛会现身来安慰他们。还有，如经中所述，凡是《僧伽吒经》所安立之处，诸佛恒在。因此，读诵此经能够加持诵经之处。\n", "一般来说，读诵大乘经典是净障的六种善行之一；而《僧伽吒经》本身特别详细地说明：读诵这部经得以消除苦的种子，带来未来多生多世长远的果报，并保障诵经者获得直到成佛的安乐。本经还开示念死无常，包括死亡时身心变化的过程。\n", "释迦牟尼佛开示这一部极具威力的转化经典，是为了让我们尽速契入菩提道。读诵这部经典时，我们可以非常深刻地感受到佛陀对我们无比的慈爱。同时，因为这部经包句佛亲口说过的话，我们诵经时，不啻是透过我们的音声复述佛的开示，把佛的教法传布到全世界。因此，读诵《僧伽吒经》，除了我们自己所获得的利益之外，同时以直接、有力的方式，促使佛陀的教法常住在世，令一切有情离苦得乐，促进世界和平，这是十分迫切需要的。"]
      },
      {
        "id": 3,
        "level": 2,
        "title": "来源",
        "brief": "",
        "media": "sanghata.mp3",
        "list": [],
        "page": ["《僧伽吒经》，（Ārya Sanghāta Sūtra），是大乘佛教经典之一。编入大正新脩大藏经第十三册，大集部类，第423经，共四卷，元魏优禅尼国王子月婆首那译。另一译本编为第424经，经名《佛说大集会正法经》，共五卷，西天译经三藏朝奉大夫试鸿胪卿传法大师臣施护奉召译。\n", "《僧伽吒经》 另见于:《乾隆大藏经》，目录：7. 大乘单译经， 经号 445， 经册 47，卷数: 4卷，编译者: 元魏‧月婆首那译。 另一译本，经名《佛说大集会正法经》，亦见于: 《乾隆大藏经》，目录：10. 宋元入藏诸大小乘经， 经号 967，经册 62，卷数: 5卷，编译者: 宋‧施护译\n", "【僧伽吒】（法师开示读音为sēng qié chà）（术语）又作僧伽多。译曰集会。法门名。僧伽吒经一曰：“有法门名僧伽吒，若此法门在阎浮提，有人闻者悉能除灭五逆罪业。”大集会正法经一曰：“我有正法名大集会。”此二经同本异译也。梵Sanghāta。【又】风灾劫时所起之风名。大宝积经三十七曰：“又风灾起更有大风名僧伽多，彼风所吹举此三千大千世界并苏迷卢山轮围山等及诸大海，举高百逾缮那已碎末为尘。”起世因本经二曰：“有大风名僧伽陀，隋言合会，坏世界。同四卷作僧伽多。”\n\n", "一九三零年代，在英国统治的北巴基斯坦所做的一次考古挖掘中，挖出埋在地下的一个佛教图书馆。这次的考古挖掘对於历史学家十分重要，因为它发掘了 大量的第五世纪手抄本，远比印度本土其他任何地方更多。在这许多重要的手抄本之中，《僧伽吒经》的数量最多，甚至远超过现今我们比较熟悉的妙法莲华经、金刚 经或般若经。好几世纪以来，《僧伽吒经》一直是所有大乘经典中最广为读诵、流通的经典。\n", "护持大乘法脉联合会的导师图敦梭巴仁波切二〇〇二年在美国麦迪森伦珠梭巴格西的寺院首次看到《僧伽吒经》，便决定以黄金抄写它，并广为弘扬这部珍 贵的经典。之後，仁波切经常鼓励弟子读诵《僧伽吒经》，例如，仁波切曾经在九一一事件周年纪念日，指示全世界所有的弟子尽量多诵这部经，以防范进一步的侵袭。"]
      },
      {
        "id": 4,
        "level": 2,
        "title": "阅读理解",
        "brief": "",
        "media": "sanghata.mp3",
        "list": [],
        "page": ["《僧伽吒经》之功德\n\n", "听闻僧伽吒法门者，临命终时恒河沙等百千亿诸佛世尊安慰其人。\n", "若以净信心读诵此僧伽吒法门，临命终时得见九十五亿诸佛安慰接引至其世界。\n", "此僧伽吒法门，若有人能净信听闻、恭敬合掌者，都能除灭五逆罪业，于阿耨多罗三藐三菩提（无上正等正觉）得不退转。\n", "若人得闻如是僧伽吒法门，于阿耨多罗三藐三菩提（无上正等正觉），一切不退转，见一切佛，一切得阿耨多罗三藐三菩提。\n", "若人听闻此僧伽吒法门所获得的福德，超过于一佛福德之聚。\n", "一佛福德之聚有多大呢？\n", "比如恒河沙等众生都作了十地菩萨，如是一切十地菩萨所有的福德加起来，还不如一佛福德之聚大。\n\n", "听闻僧伽吒法门的福德\n\n", "尔时世尊告一切勇菩提萨埵，有法门名僧伽吒。若此法门在阎浮提，有人闻者，悉能除灭五逆罪业，于阿耨多罗三藐三菩提得不退转。一切勇，于汝意云何，若人闻此法门福德之聚，过于一佛福德之聚。一切勇白佛言：“云何世尊。”佛告一切勇：“如恒河沙等诸佛如来所有福德。若人闻此法门。所得福德亦复如是。一切勇。若人得闻如是法门。于阿耨多罗三藐三菩提，一切不退转，见一切佛，一切得阿耨多罗三藐三菩提。恶魔不恼，一切善法皆得成就。一切勇，闻此法者能知生灭。”\n", "一切勇，如是法门一经于耳，得生无量功德。\n", "此法甚深，如是法门难得闻名。若得闻此法门名者，一切得阿耨多罗三藐三菩提。药上，是人得超千劫生死，生净佛国。\n", "闻此法门福德胜彼。若有供养十三恒河沙诸佛如来，若有于此法门闻一四句偈，此福德胜彼，况具足闻。\n", "善男子。若胡麻等数诸佛如来。说闻经功德不能令尽。\n", "听闻僧伽吒法门经于耳者 临命终时恒河沙等百千亿诸佛世尊安慰其人\n", "若有得闻如是法门经于耳者：八十劫中自识宿命，六十千劫作转轮王，八千劫中作天帝释，二十五千劫作净居天，三十八千劫作大梵天，九十九千劫不堕恶道，百千劫中不堕饿鬼二十八千劫不堕畜生，十三亿百千劫不堕阿修罗中，刀剑不伤，二十五千劫不生愚痴中，七千劫中具足智慧，九千劫中生处端正，具足善色如如来身，十五千劫不作女人，十六千劫身无病恼。三十五千劫常具天眼，十九千劫不生龙中，六千劫中无嗔恚心，七千劫中不生贫贱家，八十千劫主二天下，极最贫穷受如是乐，十二千劫不生盲冥，十三千劫不生聋中，十一千劫修行忍辱。临命终时识行将灭，不起倒想，不生嗔恚。见东方恒河沙等诸佛如来，面见南方二十亿佛，面见西方二十五恒河沙诸佛如来，面见北方八十恒河沙等诸佛如来，面见上方九十亿恒河沙诸佛世尊，面见下方百亿恒河沙等诸佛世尊。善男子，彼诸世尊安慰其人，“善男子，汝莫恐怖，汝已听受僧伽吒法门。”“善男子，汝见如是恒河沙等百千亿佛世尊不。”“唯然已见。”世尊告曰：“此诸如来故来见汝。”是善男子问言：“我作何善诸佛见我。”诸佛告言：“善男子，汝在人中曾闻僧伽吒法门，是故诸佛故来见汝。”\n\n", "听闻僧伽吒法门经于耳者 临命终时恒河沙等百千亿诸佛世尊安慰其人\n\n", "若有得闻如是法门经于耳者：八十劫中自识宿命，六十千劫作转轮王，八千劫中作天帝释，二十五千劫作净居天，三十八千劫作大梵天，九十九千劫不堕恶道，百千劫中不堕饿鬼二十八千劫不堕畜生，十三亿百千劫不堕阿修罗中，刀剑不伤，二十五千劫不生愚痴中，七千劫中具足智慧，九千劫中生处端正，具足善色如如来身，十五千劫不作女人，十六千劫身无病恼。三十五千劫常具天眼，十九千劫不生龙中，六千劫中无嗔恚心，七千劫中不生贫贱家，八十千劫主二天下，极最贫穷受如是乐，十二千劫不生盲冥，十三千劫不生聋中，十一千劫修行忍辱。临命终时识行将灭，不起倒想，不生嗔恚。见东方恒河沙等诸佛如来，面见南方二十亿佛，面见西方二十五恒河沙诸佛如来，面见北方八十恒河沙等诸佛如来，面见上方九十亿恒河沙诸佛世尊，面见下方百亿恒河沙等诸佛世尊。善男子，彼诸世尊安慰其人，“善男子，汝莫恐怖，汝已听受僧伽吒法门。”“善男子，汝见如是恒河沙等百千亿佛世尊不。”“唯然已见。”世尊告曰：“此诸如来故来见汝。”是善男子问言：“我作何善诸佛见我。”诸佛告言：“善男子，汝在人中曾闻僧伽吒法门，是故诸佛故来见汝。”\n\n", "若以净信心读诵此僧伽吒法门 临命终时得见九十五亿诸佛安慰接引\n\n", "善男子，若有闻此法门者，所得寿命满八十劫，何况书写读诵之者。一切勇，若有人以净信心读诵此法门福多于前，九十五劫自识宿命。六万劫中为转轮王。于现在世人所敬重，刀不能害，毒不能伤，[女*(犮-乂+又)]蛊不中。临命终时，得见九十五亿诸佛，安慰之言，汝莫怖畏，汝在世时闻僧伽吒法门，九十五亿佛，各将其人至其世界。一切勇，况复有人得具足闻如是法门。\n\n", "听闻僧伽吒法门而生起信心者的功德\n\n", "一切勇，若有善男子，闻此法门生信心者：于千劫中不堕恶道，五十劫中不堕畜生，万二千劫不堕愚痴，万八千劫不生边地，二万劫中生处端正，二万五千劫常得出家，五万劫中作正法王，六万五千劫修行念死。一切勇，彼善男子善女人，无少不善，恶魔不得其便，不入母胎。一切勇，闻此法门者，生生之处，九十五阿僧祇劫不堕恶道，于八万劫常得闻持，十万劫离于杀生，九万九千劫离于妄语，一万三千劫离于两舌。\n\n", "正信希有—闻经起信者之宿世善根\n\n", "佛告一切勇：“乐小法者亦复如是。不能听受如是法门。一切勇。若不曾见十八亿恒河沙诸佛如来。不能书写如是法门。若不曾见九十亿恒河沙诸如来者。不能闻此法门。若人曾见百千亿如来者。闻此法门不生诽谤。一切勇。若有曾见百千亿恒河沙如来。闻此法门能生净信。起如实想不生诽谤。一切勇。听若有书此法门一四句偈。彼过九十五亿千世界。如阿弥陀国。彼人佛土亦复如是。”\n\n", "净信合掌作礼 灭五无间罪业\n\n", "若人造作五逆之罪。闻此法门须臾之间。悉能除灭无量百千亿劫。闭恶道门开生天道。于此法门闻四句偈功德如是。况复书写读诵，供养华香幡盖，恭敬尊重，合掌礼拜一言赞善，如是功德不可思议。\n", "谁读此经一合掌礼。佛告一切勇：“善男子，若人造作五逆之罪，若教人作若随喜作。于此法门闻四句偈。合掌净信能灭五逆。何况有人，于此法门具足书写读诵供养如此功德多彼无量。”\n\n", "书写僧伽吒法门之殊胜功德\n\n", "一切勇菩提萨埵白佛言：“世尊，书写得何等福。”佛告一切勇：“善男子，譬如三千大千世界，一切沙尘树叶草木，以如此等数转轮王，如是轮王宁可数不。”一切勇菩提萨埵白佛言：“世尊，不可数也，善逝世尊。”佛告一切勇：“善男子，听此法者，如是一切诸转轮王，所有福德不及此福。于此法门书一字者，功德胜彼一切轮王所有福德。如是善男子，此法门者摄于一切大乘正法。不得以轮王福德为喻，如是一切勇，此法门功德非譬喻说。”\n\n", "僧伽吒法门之殊胜\n\n", "一切勇。汝闻僧伽吒法门故得在此会。无善根人则不能得见此佛国。\n", "如此法门能示法藏，灭诸烦恼，然大法炬，降诸恶魔，照明一切菩提萨埵之舍，说一切法。\n\n", "佛陀对我们无比的大悲、无比的慈爱\n\n", "譬如有人闭在闇室眼无所见，复有异人曾受苦恼作是思惟，此人受苦甚为可愍，若不得脱是人必死，以火与之令得少明。时闇室人见火叹喜心得安乐。尔时彼火以少因缘炽然火焰烧彼闇室。尔时彼人被烧而死。时王闻之作如是念，我国众生若有所犯更不系缚。尔时国王告下人民，汝等诸人莫生怖畏，于我国内施汝无畏，若有所犯不加害，汝亦不杀，汝皆当安隐莫生怖畏。药上，如来亦复如是，烧诸烦恼灭诸病苦，犹如彼人为令闇室众生安隐，自烧而死。如来如是，为诸众生令得安隐，不惜身命拔诸系缚令得解脱。如是药上，如来永离三毒之恼，为诸世间作大灯明，于地狱畜生饿鬼阿修罗，老少众生拔令解脱。\n\n", "佛陀为轮回在六道中的苦恼众生作真实的皈依处\n\n", "佛观一切愍之如子。我等无父无母，无兄弟亲族，一切皆无。佛为我父，如来是母。佛如日月示人善道，于生死中能救众生令不复生。诸烦恼河甚可怖畏，众生在中烦恼漂溺，如来救之令不复入，世尊怜愍为说正法，示人无上菩提之处。"]
      }
    ]
  },
  {
    "id": 1007,
    "level": 1,
    "title": "普贤行愿品",
    "brief": "唐罽宾国三藏般若奉诏译",
    "media": "samantabhadra.mp3",
    "page": "",
    "sections": [
      {
        "id": 1,
        "level": 2,
        "title": "经文及咒语",
        "brief": "",
        "media": "samantabhadra.mp3",
        "list": [
          {
            "id": 1,
            "level": 3,
            "title": "普贤行愿品全经",
            "brief": "",
            "media": "samantabhadra.mp3",
            "page": [
              "尔时普贤菩萨摩诃萨。称叹如来胜功德已。告诸菩萨及善财言。善男子。如来功德。假使十方一切诸佛经不可说不可说佛刹极微尘数劫。相续演说不可穷尽。若欲成就此功德门。应修十种广大行愿。\n",
              "何等为十？\n",
              "一者礼敬诸佛\n",
              "二者称赞如来\n",
              "三者广修供养\n",
              "四者忏悔业障\n",
              "五者随喜功德\n",
              "六者请转法轮\n",
              "七者请佛住世\n",
              "八者常随佛学\n",
              "九者恒顺众生\n",
              "十者普皆回向\n",
              "善财白言：“大圣。云何礼敬乃至回向？”\n",
              "普贤菩萨。告善财言：“善男子。言礼敬诸佛者。所有尽法界。虚空界。十方三世一切佛刹极微尘数诸佛世尊。我以普贤行愿力故。起深信解。如对目前。悉以清净身语意业。常修礼敬。一一佛所。皆现不可说不可说佛刹极微尘数身。一一身体遍礼不可说不可说佛刹极微尘数佛。虚空界尽。我礼乃尽。而虚空界不可尽故。我此礼敬无有穷尽。如是乃至众生界尽。众生业尽。众生烦恼尽。我礼乃尽。而众生界。乃至烦恼无有尽故。我此礼敬无有穷尽。念念相续。无有间断。身语意业无有疲厌。”\n",
              "复次善男子。言称赞如来者。所有尽法界。虚空界。十方三世一切刹土。所有极微。一一尘中。皆有一切世界极微尘数佛。一一佛所。皆有菩萨海会围绕。我当悉以甚深胜解。现前知见。各以出过辩才天女微妙舌根。一一舌根。出无尽音声海。一一音声。出一切言辞海。称扬赞叹一切如来诸功得海。穷未来际。相续不断。尽于法界。无不周遍。如是虚空界尽。众生界尽。众生业尽。众生烦恼尽。我赞乃尽。而虚空界乃至烦恼。无有尽故。我此赞叹无有穷尽。念念相续。无有间断。身语意业无有疲厌。\n",
              "复次善男子。言广修供养者。所有尽法界。虚空界。十方三世一切佛刹极微尘中。一一各有一切世界极微尘数佛。一一佛所。种种菩萨海会围绕。我以普贤行愿力故。起深信解。现前知见。悉以上妙诸供养具。而为供养。所谓华云鬘云。天音乐云。天伞盖云。天衣服云。天种种香涂香烧香末香。如是等云。一一量如须弥山王。然种种灯。酥灯油登诸香油灯。一一灯柱。如须弥山。一一灯油。如大海水。以如是等诸供养具。常为供养。\n",
              "善男子。诸供养中。法供养最。所谓如说修行供养。利益众生供养。摄受众生供养。代众生苦供养。勤修善根供养。不舍菩萨业供养。不离菩提心供养。\n",
              "复次善男子。言忏除业障者。菩萨自念。我于过去无始劫中。由贪嗔痴。发身口意。作诸恶业。无量无边。若此恶业。有体相者。尽虚空界不能容受。我今悉以清净三业。遍于法界极微尘刹一切诸佛菩萨众前。诚心忏悔。后不复造。恒住净戒。一切功德。如是虚空界尽。众生界尽。众生业尽。众生烦恼尽。我忏乃尽。而虚空界。乃至众生烦恼。不可尽故。我此忏悔无有穷尽。念念相续无有间断。身语意业无有疲厌。\n",
              "复次善男子。言随喜功德者。所有尽法界。虚空界。十方三世一切佛刹极微尘数诸佛如来。从初发心。为一切智。勤修福聚。不惜身命。经不可说不可说极微尘数劫。一一劫中。舍不可说不可说佛刹极微尘数头目手足。如是一切难行苦行。圆满种种波罗蜜门。证入种种菩萨智地。成就诸佛无上菩提。及般涅槃。分布舍利。所有善根。我皆随喜。及彼十方一切世界。六趣四生。一切种类。所有功德。乃至一尘。我皆随喜。十方三世一切声闻。及辟支佛。有学无学。所有功德。我皆随喜。一切菩萨所修无量难行苦行。志求无上正等菩提。广大功德。我皆随喜。如是虚空界尽。众生界尽。众生业尽。众生烦恼尽。我此随喜。无有穷尽。念念相续无有间断。身语意业无有疲厌。\n",
              "复次善男子。言请转法轮者。所有尽法界。虚空界。十方三世一切佛刹极微尘中。一一各有不可说不可说佛刹极微尘数广大佛刹。一一刹中。念念有不可说不可说。佛刹极微尘数一切诸佛成等正觉。一切菩萨海会围绕。而我悉以身口意业。种种方便。殷勤劝请。转妙法轮。如是虚空界尽。众生界尽。众生业尽。众生烦恼尽。我常劝请一切诸佛。转正法轮。无有穷尽。念念相续无有间断。身语意业无有疲厌。\n",
              "复次善男子。言请佛住世者。所有尽法界。虚空界。十方三世一切佛刹极微尘数诸佛如来。将欲示现般涅槃者。及诸菩萨。声闻缘觉。有学无学。乃至一切诸善知识。我悉劝请。莫入涅槃。经于一切佛刹极微尘数劫。为欲利乐一切众生。如是虚空界尽。众生界尽。众生业尽。众生烦恼尽。我此劝请无有穷尽。念念相续无有间断。身语意业无有疲厌。\n",
              "复次善男子。言常随佛学者。如此娑婆世界。毗卢遮那如来。从初发心。精进不退。以不可说不可说身命而为布施。剥皮为纸。折骨为笔。刺血为墨。书写经典。积如须弥。为重法故。不惜身命。何况王位。城邑聚落。宫殿园林。一切所有。及余种种难行苦行。乃至树下成大菩提。示种种神通。起种种变化。现种种佛身。处种种众会。或处一切诸大菩萨众会道场。或处声闻辟支佛众会道场。或处转轮圣王小王眷属众会道场。或处刹利及婆罗门长者居士众会道场。乃至或处天龙八部人非人等众会道场。处于如是种种众会。以圆满音。如大雷震。随其乐欲成熟众生。乃至示现入于涅槃。如是一切我皆随学。如今世尊毗卢遮那。如是尽法界。虚空界。十方三世一切佛刹所有尘中。一切如来亦皆如是。于念念中。我皆随学。\n",
              "复次善男子。言恒顺众生者。谓尽法界。虚空界。十方刹海。所有众生种种差别。所谓卵生。胎生。湿生。化生。或有依于地水火风而生住者。或有依空及诸卉木而生住者。种种生类。种种色身。种种形状。种种相貌。种种寿量。种种族类。种种名号。种种心性。种种知见。种种欲乐。种种意行。种种威仪。种种衣服。种种饮食。处于种种村营聚落城邑宫殿。乃至一切天龙八部人非人等。无足二足。四足多足。有色无色。有想无想。非有想。非无想。如是等类。我皆于彼。随顺而转。种种承事。种种供养。如敬父母。如奉师长。及阿罗汉。乃至如来。等无有异。于诸病苦。为作良医。于失道者。示其正路。于闇夜中。为作光明。于贫穷者。令得伏藏。菩萨如是平等饶益一切众生。\n",
              "何以故。若菩萨能随顺众生。则为随顺供养诸佛。若于众生。尊重承事。则为尊重承事如来。若令众生欢喜者。则令一切如来欢喜。\n",
              "何以故。诸佛如来。以大悲心而为体故。因于众生。而起大悲。因于大悲。生菩提心。因菩提心成等正觉。譬如旷野沙碛之中。有大树王。若根得水。枝叶华果悉皆繁茂。生死旷野菩提树王。亦复如是。一切众生而为树根。诸佛菩萨而为华果。以大悲水。饶益众生。则能成就诸佛菩萨智慧华果。\n",
              "何以故。若诸菩萨。以大悲水。饶益众生。则能成就阿耨多罗三藐三菩提故。是故菩提。属于众生。若无众生。一切菩萨。终不能成无上正觉。善男子。汝于此义。应如是解。以于众生心平等故。则能成就圆满大悲。以大悲心。随众生故。则能成就供养如来。菩萨如是随顺众生。虚空界尽。众生界尽。众生业尽。众生烦恼尽。我此随顺无有穷尽。念念相续无有间断。身语意业无有疲厌。\n",
              "复次善男子。言普皆回向者。从初礼拜。乃至随顺。所有功德。悉皆回向。尽法界。虚空界。一切众生。愿令众生常德安乐。无诸病苦。欲行恶法悉皆不成。所修善业。悉皆成就。关闭一切诸恶趣门。开示人涅槃正路。若诸众生。因其积集诸恶业故。所感一切极重苦果。我皆代受。令彼众生悉得解脱。究竟成就无上菩提。菩萨如是所修回向。虚空界尽。众生界尽。众生业尽。众生烦恼尽。我此回向无有穷尽。念念相续无有间断。身语意业无有疲厌。\n",
              "善男子。是为菩萨摩诃萨十种大愿具足圆满。若诸菩萨。于此大愿。随顺趣入。则能成熟一切众生。则能随顺阿耨多罗三藐三菩提。则能成满普贤菩萨诸行愿海。是故善男子。汝于此义。应如是知。\n",
              "若有善男子善女人。以满十方无量无边不可说不可说佛刹极微尘数一切世界。上妙七宝及诸人天最胜安乐。布施尔所一切世界所有众生。供养尔所一切世界诸佛菩萨。经尔所佛刹极微尘数劫。相续不断。所得功德。若复有人。闻此愿王。一经于耳。所有功得。比前功德。百分不及一。千分不及一。乃至优婆泥沙陀分。亦不及一。\n",
              "若复有人。以深信心。于此大愿。受持读诵。乃至书写一四句偈。速能除灭五无间业。所有世间身心等病。种种苦恼。乃至佛刹极微尘数一切恶业。皆得销除。一切魔军。夜叉罗刹。若鸠槃荼若毗舍阇。若部多等。饮血啗肉。诸恶鬼神。悉皆远离。或时发心。亲近守护。\n",
              "是故若人诵此愿者。行于世间。无有障碍。如空中月出于云翳。诸佛菩萨之所称赞。一切人天皆应礼敬。一切众生悉应供养。此善男子。善得人生。圆满普贤所有功德。不久当如普贤菩萨速得成就微妙色身。具三十二大丈夫相。\n",
              "若生人天。所在之处。常居胜族。悉能破坏一切恶趣。悉能远离一切恶友。悉能制伏一切外道。悉能解脱一切烦恼。如师子王摧伏群兽。堪受一切众生供养。\n",
              "又复是人。临命终时。最后刹那。一切诸根悉皆散坏。一切亲属悉皆远离。一切威势悉皆退失。辅相大臣。城宫内外象马车乘。珍宝伏藏。如是一切无复相随。唯此愿王不相舍离。于一切时。引导其前。一刹那中。即得往生极乐世界。到已即见阿弥陀佛。文殊师利菩萨。普贤菩萨。观自在菩萨。弥勒菩萨等。此诸菩萨色相端严。功德具足。所共围绕。其人自见。生莲华中。蒙佛授记。\n",
              "得授记已。经于无数百千万亿那由他劫。普于十方不可说不可说世界。以智慧力。随众生心。而为利益。不久当坐菩提道场。降服魔军。成等正觉。转妙法轮。能令佛刹极微尘数世界众生。发菩提心。随其根性。教化成熟。乃至尽于未来劫海。广能利益一切众生。\n",
              "善男子。彼诸众生。若闻若信此大愿王。受持读诵。广为人说。所有功德。除佛世尊余无知者。是故汝等。闻此愿王。莫生疑念。应当谛受。受已能读。读已能诵。诵已能持。乃至书写。广为人说。是诸人等。于一念中。所有行愿。皆得成就。所获福聚无量无边。能于烦恼大苦海中。拔济众生。令其出离。皆得往生阿弥陀佛极乐世界。\n",
              "尔时普贤菩萨摩诃萨。欲重宣此义。普观十方。而说偈言。\n",
              "所有十方世界中。三世一切人师子。\n",
              "我以清净身语意。一一遍礼尽无余。\n",
              "普贤行愿威神力。普现一切如来前。\n",
              "一身复现刹尘身。一一遍礼刹尘佛。\n",
              "于一尘中尘数佛。各处菩萨众会中。\n",
              "无尽法界尘亦然。深信诸佛皆充满。\n",
              "各以一切音声海。普出无尽妙言辞。\n",
              "尽于未来一切劫。赞佛甚深功德海。\n",
              "以诸最胜妙华鬘。伎乐涂香及伞盖。\n",
              "如是最胜庄严具，我以供养诸如来。\n",
              "最胜衣服最胜香。末香烧相与灯烛。\n",
              "一一皆如妙高聚。我悉供养诸如来。\n",
              "我以广大胜解心。深信三世一切佛。\n",
              "悉以普贤行愿力。普遍供养诸如来。\n",
              "我昔所造诸恶业。皆由无始贪恚疑。\n",
              "从身语意之所生。一切我今皆忏悔。\n",
              "十方一切诸众生。二乘有学及无学。\n",
              "一切如来与菩萨。所有功德皆随喜。\n",
              "十方所有世间灯。最初成就菩提者。\n",
              "我今一切皆劝请。转于无上妙法轮。\n",
              "诸佛若欲示涅槃。我悉至诚而劝请。\n",
              "为愿久住刹尘劫。利乐一切诸众生。\n",
              "所有礼赞供养福。请佛住世转法轮。\n",
              "随喜忏悔诸忏悔。回向众生及佛道。\n",
              "我随一切如来学。修行普贤圆满行。\n",
              "供养过去诸如来。及与现在十方佛。\n",
              "未来一切天人师。一切意乐皆圆满。\n",
              "我愿普随三世学。速得成就大菩提。\n",
              "所有十方一切刹。广大清净妙庄严。\n",
              "众会围绕诸如来。悉在菩提树王下。\n",
              "十方所有诸众生。愿离忧患常安乐。\n",
              "获得甚深正法利。灭除烦恼尽无余。\n",
              "我为菩提修行时。一切趣中成宿命。\n",
              "常得出家修净戒。无垢无破无穿漏。\n",
              "天龙夜叉鸠槃荼。乃至人与非人等。\n",
              "所又一切众生语。悉以诸音而所法。\n",
              "勤修清净波罗蜜。恒不忘失菩提心。\n",
              "灭除障垢无有余。一切妙行皆成就。\n",
              "于诸惑业及魔境。世间道中得解脱。\n",
              "犹如莲华不着水。亦如日月不住空。\n",
              "悉除一切恶道苦。等与一切群生乐。\n",
              "如是经于刹尘劫。十方利益恒无尽。\n",
              "我常随顺诸众生。尽于未来一切劫。\n",
              "恒修普贤广大行。圆满无上大菩提。\n",
              "所有与我同行者。于一切处同集会。\n",
              "身口意业皆同等。一切行愿同修学。\n",
              "所有益我善知识。为我显示普贤行。\n",
              "常愿与我同集会。于我常生欢喜心。\n",
              "愿常面见诸如来。及诸佛子众围绕。\n",
              "于彼皆兴广大供。尽未来劫无疲厌。\n",
              "愿持诸佛微妙法。光显一切菩提行。\n",
              "究竟清净普贤道。尽未来劫常修习。\n",
              "我于一切诸有中。所修福智恒无量。\n",
              "定慧方便及解脱。获诸无尽功德藏。\n",
              "一尘中有尘数刹。一一刹有难思佛。\n",
              "一一佛处众会中。我见恒演菩提行。\n",
              "普尽十方诸刹海。一一毛端三世海。\n",
              "佛海及与国土海。我遍修行经劫海。\n",
              "一切如来与清净。一言具众音声海。\n",
              "随诸众生意乐旨。一一流佛辩才海。\n",
              "三世一切诸如来。于彼无尽语言海。\n",
              "恒转理趣妙法轮。我深智力普能入。\n",
              "我能深入于未来。尽一切劫为一念。\n",
              "三世所有一切劫。为一念际我皆入。\n",
              "我于一念见三世。所有一切人师子。\n",
              "亦常如佛境界中。如幻解脱及威力。\n",
              "于一毛端极微中。出现三世庄严刹。\n",
              "十方尘刹诸毛端。我皆深入而严净。\n",
              "所有未来照世灯。成道转法悟群有。\n",
              "究竟佛事示涅槃。我皆往诣而亲近。\n",
              "速疾周遍神通力。普门遍入大乘力。\n",
              "智行普修功德力。威神普覆大慈力。\n",
              "遍净庄严胜福力。无着无依智慧力。\n",
              "定慧方便诸威力。普能积集菩提力。\n",
              "清净一切善业力。摧灭一切烦恼力。\n",
              "降伏一切诸魔力。圆满普贤诸行力。\n",
              "普能严净诸刹海。解脱一切众生海。\n",
              "善能分别诸法海。能甚深入智慧海。\n",
              "普能清净诸行海。圆满一切诸愿海。\n",
              "亲近供养诸佛海。修行无倦经劫海。\n",
              "三世一切诸如来。最胜菩提诸行愿。\n",
              "我皆供养圆满修。以普贤行悟菩提。\n",
              "一切如来有长子。彼名号曰普贤尊。\n",
              "我今回向诸善根。愿诸智行悉同彼。\n",
              "愿身口意恒清净。诸行刹土亦复然。\n",
              "如是智慧号普贤。愿我与彼皆同等。\n",
              "我为遍净普贤行。文殊师利诸大愿。\n",
              "满彼事业尽无余。未来际劫恒无倦。\n",
              "我所修行无有量。获得无量诸功德。\n",
              "安着无量诸行中。了达一切神通力。\n",
              "文殊师利勇猛智。普贤慧行亦复然。\n",
              "我今回向诸善根。随彼一切常修学。\n",
              "三世诸佛所称叹。如是最胜诸大愿。\n",
              "我今回向诸善根。为得普贤殊胜行。\n",
              "愿我临欲命终时。除尽一切诸障碍。\n",
              "面见彼佛阿弥陀。即得往生安乐刹。\n",
              "我既往生彼国已。现前成就此大愿。\n",
              "一切圆满尽无余。利乐一切众生界。\n",
              "彼佛众会咸清净。我时于胜莲华生。\n",
              "亲睹如来无量光。现前授我菩提记。\n",
              "蒙彼如来授记已。化身无数百俱胝。\n",
              "智力广大遍十方。普利一切众生界。\n",
              "乃至虚空世界尽。众生及业烦恼尽。\n",
              "如是一切无尽时。我愿究竟恒无尽。\n",
              "十方所有无边刹。庄严众宝供如来。\n",
              "最胜安乐施天人。经一切刹微尘劫。\n",
              "若人于此胜愿王。一经于耳能生信。\n",
              "求胜菩提心渴仰。获胜功德过于彼。\n",
              "即常远离恶知识。永离一切诸恶道。\n",
              "速见如来无量光。具此普贤最胜愿。\n",
              "此人善得胜寿命。此人善来人中生。\n",
              "此人不久当成就。如彼普贤菩萨行。\n",
              "往昔由无智慧力。所造极恶五无间。\n",
              "诵此普贤大愿王。一念速疾皆销灭。\n",
              "族姓种类及容色。相好智慧咸圆满。\n",
              "诸魔外道不能摧。堪为三界所应供。\n",
              "速诣菩提大树王。坐已降服诸魔众。\n",
              "成等正觉转法轮。普利一切诸含识。\n",
              "若人于此普贤愿。读诵受持及演说。\n",
              "果报唯佛能证知。决定获胜菩提道。\n",
              "若人诵此普贤愿。我说少分之善根。\n",
              "一念一切悉皆圆。成就众生清净愿。\n",
              "我此普贤殊胜行。无边胜福皆回向。\n",
              "普愿沈溺诸众生。速往无量光佛刹。\n",
              "尔时普贤菩萨摩诃萨。于如来前。说此普贤广大愿王清净偈已。善财童子。踊跃无量。一切菩萨皆大欢喜。如来赞言。善哉善哉。尔时世尊。与诸圣者菩萨摩诃萨。演说如是不可思议解脱境界胜法门时。文殊师利菩萨而为上首。诸大菩萨。及所成熟。六千比丘。弥勒菩萨为上首。贤劫一切诸大菩萨。无垢普贤菩萨而为上首。一生补处住灌顶位诸大菩萨。及余十方种种世界。普来集会。一切刹海极微尘数诸菩萨摩诃萨众。大智舍利弗。摩诃目犍连等。而为上首。诸大声闻。并诸人天一切世主。天龙。夜叉。乾闼婆。阿修罗。迦楼罗。紧那罗。摩睺罗伽。人。非人。等一切大众。闻佛所说。皆大欢喜。信受奉行。\n"
            ]
          },
          {
            "id": 2,
            "level": 3,
            "title": "速疾满普贤行愿陀罗尼",
            "brief": "",
            "media": "samantabhadra.mp3",
            "page": ["ná mɑ xī dé lǐ yā dì wěi gá nán\n", "拿嘛悉得哩呀地尾噶喃\n", "sà ěr wǎ dǎ tā gá dá nán\n", "萨尔瓦打他嘎达喃\n", "wēng   ā xú wā lā\n", "嗡 阿徐哇啦\n", "wéi gěi   nǐ   sī wā hā\n", "维给（念gi） 你 司哇哈\n\n", "每日诵普贤菩萨行愿赞后（或普贤行愿品后面的偈语部分）。即诵此真言才诵一遍。普贤行愿悉皆圆满。三摩地人速得三昧现前。福德智慧二种庄严。获坚固法速疾成就。\n\n", "原文：\n", "Namas triya-dhvikānāṃ sarva tathāgatānām. Om. āśu vara veginī svāhā."]
          },
          {
            "id": 3,
            "level": 3,
            "title": "普贤菩萨陀罗尼",
            "brief": "",
            "media": "samantabhadra.mp3",
            "page": ["妙法莲华经普贤菩萨劝发品第二十八\n\n", "原文：\n", "Adānte daņda-pāti daņḍa-āvartane, daņḍa kauśale,  daņḍa su-dhīre, su-dhīre su dhāra-pathaṃ-prâpaye. Buddha bhāșate sarva dhāraņy a-vartaņi, sarva bhāsa  ā-vartaņi, su- āvartaņi. Saṃgha prekșaņe, saṃgha nir-ghātane a-saṃkhya saṅgin apa-gate. Try-adhva  saṃgha tulya artha parate. Sarva  saṃgha sam-atikrānte sarva dharma su-parikșipte. Sarva sattva ruta-kauśalye anu-game, siṃha-vikrīḍite anu-vartane svāhā."]
          }
        ],
        "page": ""
      },
      {
        "id": 2,
        "level": 2,
        "title": "简介",
        "brief": "",
        "media": "samantabhadra.mp3",
        "list": [],
        "page": ["此经在传来以前已在西域广泛流行。《开元释教录》卷三附注︰‘经后记云，外国四部众礼佛时，多诵此经，以发愿求佛道。’《行愿品疏》卷十说此十大行愿即是常行礼忏，但诸经论开合不同。例如《离垢慧菩萨所问礼佛法经》有供养、赞德、礼佛、忏悔、劝请、随喜、回向、发愿等八种，其余或礼、赞合一为七，或更略去供养为六，或更将发愿、回向合一为五（如《十住毗婆沙》），或除礼、赞为四，或更除回向为三（如《大智度论》），或惟忏悔、回向为二（如《善戒经》）。\n", "此经和密宗的关系也非常密切，密宗的仪轨几乎没有不据十大行愿来组成的。西藏密宗的一切仪轨，都以普贤七支的结构来组织。胎藏界大法的九方便──作礼、出罪、归依、施身（即供养）、菩提心（摄常随佛学、恒顺众生）、随喜（摄称赞）、劝请（转法轮）、奉请（住世）、回向──即摄十愿（《三密抄料简》卷上）。金刚界大法的五悔──礼敬、忏悔、随喜、劝请、回向──亦说普贤行愿。可见此经在所有佛教密部中的影响极普遍。\n", "本经最后回向往生阿弥陀佛净土，又为华严宗转入净土宗的枢纽。往生论说五念门──礼拜、赞叹、作愿、观察、回向──亦略摄十大行愿。宋沙门义和因‘普贤行愿独指弥陀’，于乾道元年（1165）集《华严经》和各种疏记中有关念佛法门文字录为《华严念佛三昧无尽灯》（《乐邦文类》卷二）。《普贤行愿品》后世成为净土宗要籍，与《无量寿经》、《观无量寿佛经》、《阿弥陀经》并行，称净土四经。此外，汉文的一切忏仪也普遍应用普贤十愿。\n", "《别行疏》说本经‘为华严关键，修行枢机，文约义丰，功高益广，能简能易，唯远唯深’，这可以说明本经在佛教中广泛应用的原由。"]
      },
      {
        "id": 3,
        "level": 2,
        "title": "来源",
        "brief": "",
        "media": "samantabhadra.mp3",
        "list": [],
        "page": ["本经的译者般若（一作般剌若，或译智慧，734～？），姓乔答摩，北印度迦毕试国（今阿富汗国北部喀布尔地方）人，曾游那烂陀等寺，亲近过诸大论师，广学大小乘诸论，后又往南印度乌荼王寺，师事达摩耶舍学五部密法。因慕五台文殊胜地，携梵箧乘舶于唐德宗建中二年（781）来广州，次年到长安。贞元二年（786）起，译出《大乘理趣六波罗蜜》等经，六年敕号‘般若三藏’。贞元十一年（795）乌荼国王进《华严经》梵本，十二年六月奉诏于长安崇福寺翻译，般若自选梵文，广济译语，圆照笔受，智柔、智通回缀，道弘、鉴虚润文，道章校勘证义，大通证禅义，澄观、虚邃详定，右街功德使霍仙鸣、左街功德使窦文场任专知官。德宗每日亲到译场，如有故不能到，必命人说欲（告假）。于贞元十四年（798）译毕进上。五月诏澄观造疏，澄观乃述疏十卷，又述《行愿品别行疏》一卷，从此时起本品就别行了。\n", "本经的注释，藏译中有印度诸论师的著作五种︰(1)《贤行愿王大会疏》，龙树著，特勒绷巴共罗登喜饶译。(2)《普贤行愿义摄》，陈那著，失译。(3)《贤行愿王广注》，释迦亲友著，释迦信诃共吉祥积译。(4)《贤行愿王广注》，庄严贤著，若那嘎瓦共吉祥积译。(5)《贤行愿注》，世亲著，阿难陀共跋陀罗波罗译。\n", "汉文注疏有︰(1)《华严经普贤行愿品别行疏钞》六卷，唐·澄观疏，宗密钞。(2)《华严经普贤行愿赞别行疏钞科文》一卷，唐·宗密述，宋·遵式治定。(3)《华严经行愿品》（即四十卷《华严经》疏第十卷下半卷）唐·澄观疏。(4)《华严经普贤行愿修证仪》一卷，宋·净源集。\n", "本经的内容，从广义来说，就是《华严经》的内容。《别行疏》说︰‘西域相传，普贤行愿赞为略华严经，大方广佛华严经为广普贤行愿赞。’又说︰本经以‘入法界缘起普贤行愿’为宗。‘入’是‘悟、解、证、得’；‘法界缘起’是《华严经》的宇宙观；‘普贤行愿’，广义指三世诸佛同有的因位行愿，要义就是本经所列举的十大行愿。说明法界缘起要由修十大行愿才能证入，是本经的主要内容。\n", "(1)礼敬诸佛，(2)称赞如来，(3)广修供养，(4)忏悔业障，(5)随喜功德，(6)请转法轮，(7)请佛住世，(8)常随佛学，(9)恒顺众生，(10)普皆回向。长行有十大段，说明这十种行愿的内容。每一行愿都以华严法界遍于十方三世，无穷尽，无间断。并以虚空界、众生界、众生业、众生烦恼四法为喻，说明无尽。最后说明受持此经殊胜功德。\n", "本经的偈颂，经中称为‘普贤广大愿王清净偈’，共有六十二颂，每颂七言四句，共一七三六字。异译各本中，晋译只有四十四颂八八〇字，敦煌逸经二种各有六十颂一六八〇字，不空译本除与本经相当的六十二颂外，还有八大菩萨赞十颂（每颂五言四句共二千字）和速疾满普贤行愿陀罗尼。"]
      },
      {
        "id": 4,
        "level": 2,
        "title": "历史",
        "brief": "",
        "media": "samantabhadra.mp3",
        "list": [],
        "page": ["一卷。唐·般若译。收在《大正藏》第十册。它的全名为《大方广佛华严经入不思议解脱境界普贤行愿品》，原是般若所译四十卷《华严经》的标题，《普贤行愿品别行疏钞》乃以为品名，专指《四十华严》的最后一卷。唐时流入日本的梵本很多，据日本各家请来目录，如空海、圆仁、惠运、圆珍诸录，都有梵本《普贤行愿赞》，圆行、圆仁二录有梵汉对译《普贤行愿赞》。1767年日本高僧慈云曾依古写本加以校雠，1902年日本·渡边海旭又依慈云手写本并尼泊尔写本及西藏刻本对校刊行。\n", "本经正式的异译本，最初是东晋·佛驮跋陀罗译的《文殊师利发愿经》，它的梵本由支法领从于阗请来，元熙二年（420）佛驮跋陀罗于道场寺译出。\n", "其次是敦煌出土的《普贤菩萨行愿王经》和《大方广佛华严经菩萨行愿王品》（《大正藏》第八十五卷）。《普贤菩萨行愿王经》在北京图书馆中藏有敦煌出土写本六本，以芥字五十六号四纸一〇三行的一本最为完整。据陈垣《敦煌劫余录》说是唐译。此二本比另外二种唐译本（般若译和不空译）都少第六十一、六十二两颂，勘藏文译的五种释论中，也只有释迦亲友释论所依的经文才有这两颂，较早的龙树等释论等都缺这两颂。由此可见两种敦煌本所据的梵本传来似属较早。就译文的朴拙的情形看，这两本的译出也似在中唐以前。\n", "其次是唐·不空译的《普贤菩萨行愿赞》。其梵本系不空本人于天宝五年（746）从狮子国带来，天宝十二年（753）至武威，住开元寺译出。据《华严经普贤行愿品别行疏钞》，从前的人说《普贤菩萨行愿赞》和《文殊师利发愿经》是贤吉祥菩萨造，但《疏钞》根据贞元译本肯定它们都是佛经。\n", "最后译出的就是这作为四十卷《华严经》最后一卷的《普贤行愿品【1】 》。据经后记，此经梵本是乌荼国（今印度奥里萨地方）王于贞元十一年（795）所献。其献经愿文云︰‘南天竺乌荼国深信最胜善逝法者修行最胜大乘行者吉祥自在作清净狮子王，上献摩诃支那大唐国大吉祥天子大自在狮子中大王手自书写大方广佛华严经百千偈中所说善财童子亲近承事佛刹极微尘数善知识行中五十五圣者善知识入不思议解脱境界普贤行愿品，谨奉进上，伏愿’云云。据此可知四十卷《华严经》即《华严》十万偈的一部分，《普贤行愿品》则更是其中的一部分。"]
      },
      {
        "id": 5,
        "level": 2,
        "title": "十大愿王",
        "brief": "",
        "media": "samantabhadra.mp3",
        "list": [],
        "page": ["《华严经》的普贤菩萨行愿品详细解释普贤菩萨的十大愿王，以及念诵、受持、修行普贤行愿的无边功德利益。普贤菩萨的十大愿王最后导归极乐世界，帮助一切众生脱离娑婆苦海，往生西方极乐世界阿弥陀佛清净国土。普贤菩萨是大乘佛教行愿的象征，是实践菩萨道的行为典范，以普贤的行愿加上文殊菩萨的智慧，就是把行愿和理论结合在一起，如此则能究竟圆满大乘佛。\n", "这十大愿王是：“一者：礼敬诸佛；二者：称赞如来；三者：广修供养；四者：忏悔业障；五者：随喜功德；六者：请转法轮；七者：请佛住世；八者：常随佛学；九者：恒顺众生；十者：普皆回向。”且此十大愿永无止息，众生界尽，众生业尽，众生烦恼尽，而十大愿王，无有穷尽。"]
      },
      {
        "id": 6,
        "level": 2,
        "title": "普贤菩萨",
        "brief": "",
        "media": "samantabhadra.mp3",
        "list": [],
        "page": ["梵文 Samantabhadra。\n", "音译：三曼多跋陀罗，或译普贤，遍吉。\n", "象征佛陀理德，行德的菩萨与文殊菩萨之智德，证德相对。为佛陀释迦牟尼的右胁侍。和佛陀，文殊菩萨合称华严三圣。其塑像多骑六牙白象，代表佛法的大悲力。\n\n", "普贤，又作遍吉菩薩，为我国佛教四大菩萨之一，與文殊菩萨同为释迦如来之胁士。即文殊驾狮子侍如来之左侧，普贤乘六牙白象侍右侧。文殊师利显智、慧、证；普贤显理、定、行，共诠本尊如来理智、定慧、行证之完备圆满。文殊、普贤共为一切菩萨之上首，常助成宣扬如来之化导摄益。以此菩薩之身相及功德遍一切处，纯一妙善，故称普贤。\n", "普贤菩萨具十种广大之行愿，即：礼敬诸佛、称赞如来、广修供养、忏悔业障、随喜功德、请转法轮、请佛住世，常随佛学、恒顺众生、普皆回向。此十大愿为一切菩萨行愿之标帜，故亦称普贤之愿海。因菩萨之广大行愿，一般称为大行普贤菩萨。\n", "三昧耶形为莲上剑形。形像依会之不同而有别，微细会左手握拳安腰，右手执利剑；供养会以二手执莲花举於胸前，莲花上有利剑。胎藏界曼荼罗中，列於中台八叶院之东南隅，身呈白肉色，戴五佛宝冠，左手以拇指、食指执莲花，莲上有火焰围绕之利剑；右手臂伸开仰掌，屈无名指、小指。\n", "我国四川峨嵋山夙为普贤菩萨之道场，传为晋代蒲翁所开创，於圣寿万年寺安置普贤之像，宋太宗敕造二丈金铜像，并建大阁以安置，尔后崇信甚盛。\n\n", "许多日本真言宗人士认为卫护佛门的金刚萨埵是普贤菩萨化身，密教是由金刚萨埵所开创。另一说金刚萨埵为大势至菩萨或其他佛、菩萨所示现。\n", "藏传佛教中的宁玛派，认为普贤菩萨是普贤王佛的报身。"]
      }
    ]
  },
  {
    "id": 1008,
    "level": 1,
    "title": "药师本愿功德经",
    "brief": "唐三藏法师玄奘奉诏译",
    "media": "guru.mp3",
    "page": "",
    "sections": [
      {
        "id": 1,
        "level": 2,
        "title": "经文",
        "brief": "",
        "media": "guru.mp3",
        "list": [],
        "page": [
          "如是我闻：一时薄伽梵，游化诸国，至广严城，住乐音树下。与大比丘众八千人俱，菩萨摩诃萨三万六千，及国王、大臣，婆罗门、居士，天龙八部，人非人等，无量大众，恭敬围绕，而为说法。\n",
          "尔时、曼殊室利法王子，承佛威神，从座而起，偏袒一肩，右膝著地，向薄伽梵，曲躬合掌。白言：‘世尊！惟愿演说如是相类诸佛名号，及本大愿殊胜功德，令诸闻者业障销除，为欲利乐像法转时诸有情故’。\n",
          "尔时、世尊赞曼殊室利童子言：‘善哉！善哉！曼殊室利！汝以大悲，劝请我说诸佛名号，本愿功德，为拔业障所缠有情，利益安乐像法转时诸有情故。汝今谛听！极善思惟！当为汝说’。\n",
          "曼殊室利言：‘唯然，愿说！我等乐闻！’\n",
          "佛告曼殊师利：‘东方去此，过十殑伽沙等佛土，有世界名净琉璃，佛号药师琉璃光如来、应、正等觉，明行圆满、善逝、世间解、无上士、调御丈夫、天人师、佛、薄伽梵。’\n",
          "‘曼殊室利！彼世尊药师琉璃光如来本行菩萨道时，发十二大愿，令诸有情，所求皆得’。\n",
          "‘第一大愿：愿我来世，得阿耨多罗三藐三菩提时，自身光明炽然照耀无量无尽无边世界，以三十二大丈夫相，八十随形庄严其身；令一切有情如我无异’。\n",
          "‘第二大愿：愿我来世得菩提时，身如琉璃，内外明彻，净无瑕秽；光明广大，功德巍巍，身善安住，焰网庄严过于日月；幽冥众生，悉蒙开晓，随意所趣，作诸事业’。\n",
          "‘第三大愿：愿我来世得菩提时，以无量无边智慧方便，令诸有情皆得无尽所受用物，莫令众生，有所乏少’。\n",
          "‘ 第四大愿：愿我来世得菩提时，若诸有情行邪道者，悉令安住菩提道中；苦行声闻独觉乘者，皆以大乘而安立’。\n",
          "‘第五大愿：愿我来世得菩提时，若有无量无边有情，于我法中修行梵行，一切皆令得不缺戒、具三聚戒；设有毁犯，闻我名已还得清净，不堕恶趣！’\n",
          "‘第六大愿：愿我来世得菩提时，若诸有情，其身下劣，诸根不具，丑陋、顽愚、盲、聋、喑、哑、挛躄、背偻、白癞、颠狂、种种病苦；闻我名已，一切皆得端正黠慧，诸根完具，无诸疾苦’。\n",
          "‘第七大愿：愿我来世得菩提时，若诸有情众病逼切，无救无归，无医无药，无亲无家，贫穷多苦；我之名号一经其耳，众病悉除，身心安乐，家属资具悉皆丰足，乃至证得无上菩提’。\n",
          "‘第八大愿：愿我来世得菩提时，若有女人为女百恶之所逼恼，极生厌离，愿舍女身；闻我名已，一切皆得转女成男，具丈夫相，乃至证得无上菩提’。\n",
          "‘第九大愿：愿我来世得菩提时，令诸有情出魔罥网，解脱一切外道缠缚；若堕种种恶见稠林，皆当引摄置于正见，渐令修习诸菩萨行，速证无上正等菩提！\n",
          "第十大愿：愿我来世得菩提时，若诸有情王法所加，缚录鞭挞，系闭牢狱，或当刑戮，及余无量灾难凌辱，悲愁煎逼，身心受苦；若闻我名，以我福德威神力故，皆得解脱一切忧苦！’\n",
          "‘第十一大愿：愿我来世得菩提时，若诸有情饥渴所恼，为求食故造诸恶业；得闻我名，专念受持，我当先以上妙饮食饱足其身，后以法味毕竟安乐而建立之’。\n",
          "‘第十二大愿：愿我来世得菩提时，若诸有情贫无衣服，蚊虻寒热，昼夜逼恼；若闻我名，专念受持，如其所好即得种种上妙衣服，亦得一切宝庄严具，华鬘、涂香，鼓乐众伎，随心所玩，皆令满足’。\n",
          "‘曼殊室利！是为彼世尊药师琉璃光如来、应、正等觉行菩萨道时，所发十二微妙上愿’。\n",
          "‘舍利弗。其佛国土，成就如是功德庄严。’\n",
          "‘复次、曼殊室利！彼世尊药师琉璃光如来行菩萨道时，所发大愿，及彼佛土功德庄严，我若一劫、若一劫余，说不能尽。然彼佛土，一向清净，无有女人，亦无恶趣，及苦音声；琉璃为地，金绳界道，城、阙、宫、阁，轩、窗、罗网，皆七宝成；亦如西方极乐世界，功德庄严，等无差别。于其国中，有二菩萨摩诃萨：一名日光遍照，二名月光遍照。是彼无量无数菩萨众之上首，次补佛处，悉能持彼世尊药师琉璃光如来正法宝藏。是故曼殊室利！诸有信心善男子、善女人，应当愿生彼佛世界’。\n",
          "尔时、世尊，复告曼殊室刊童子言：‘曼殊室利！有诸众生，不识善恶，惟怀贪吝，不知布施及施果报，愚痴无智，阙于信根，多聚财宝，勤加守护。见乞者来，其心不喜，设不获已而行施时，如割身肉，深生痛惜。复有无量坚贪有情，积集资财，于其自身尚不受用，何况能与父母、妻子、奴婢作使，及来乞者？彼诸有情，从此命终生饿鬼界，或傍生趣。由昔人间曾得暂闻药师琉璃光如来名故，今在恶趣，暂得忆念彼如来名，即于念时从彼处没，还生人中；得宿命念，畏恶趣苦，不乐欲乐，好行惠施，赞叹施者，一切所有悉无贪惜，渐次尚能以头目手足血肉身分施来求者，况余财物？’\n",
          "‘复次、曼殊室利！若诸有情，虽于如来受诸学处，而破尸罗；有虽不破尸罗而破轨则；有于尸罗、轨则，虽则不坏，然毁正见；有虽不毁正见而弃多闻，于佛所说契经深义不能解了；有虽多闻而增上慢，由增上慢覆蔽心故，自是非他，嫌谤正法，为魔伴党。如是愚人，自行邪见，复令无量俱胝有情，堕大险坑。此诸有情，应于地狱、傍生、鬼趣流转无穷。若得闻此药师琉璃光如来名号，便舍恶行，修诸善法，不堕恶趣；设有不能舍诸恶行、修行善法，堕恶趣者，以彼如来本愿威力令其现前，暂闻名号，从彼命终还生人趣，得正见精进，善调意乐，便能舍家趣于非家，如来法中，受持学处无有毁犯，正见多闻，解甚深义，离增上慢，不谤正法，不为魔伴，渐次修行诸菩萨行，速得圆满’。\n",
          "‘复次、曼殊室利！若诸有情悭贪、嫉妒，自赞毁他，当堕三恶趣中，无量千岁受诸剧苦！受剧苦已，从彼命终，来生人间，作牛、马、驼、驴，恒被鞭挞，饥渴逼恼，又常负重随路而行。或得为人，生居下贱，作人奴婢，受他驱役，恒不自在。若昔人中曾闻世尊药师琉璃光如来名号，由此善因，今复忆念，至心归依。以佛神力，众苦解脱，诸根聪利，智慧多闻，恒求胜法，常遇善友，永断魔罥，破无明壳，竭烦恼河，解脱一切生老病死忧悲苦恼’。\n",
          "‘复次、曼殊利室！若诸有情好喜乖离，更相斗讼，恼乱自他，以身语意，造作增长种种恶业，展转常为不饶益事，互相谋害。告召山林树冢等神；杀诸众生，取其血肉祭祀药*、罗刹婆等；书怨人名，作其形像，以恶咒术而咒诅之；厌魅蛊道，咒起尸鬼，令断彼命，及坏其身。是诸有情，若得闻此药师琉璃光如来名号，彼诸恶事悉不能害，一切展转皆起慈心，利益安乐，无损恼意及嫌恨心，各各欢悦，于自所受生于喜足，不相侵凌互为饶益’。\n",
          "‘复次、曼殊室利！若有四众：苾刍、苾刍尼、邬波索迦、邬波斯迦，及余净信善男子、善女人等，有能受持八分斋戒，或经一年、或复三月受持学处，以此善根，愿生西方极乐世界无量寿佛所听闻正法而未定者，若闻世尊药师琉璃光如来名号，临命终时，有八大菩萨，其名曰：文殊师利菩萨，观世音菩萨，得大势菩萨，无尽意菩萨，宝檀华菩萨，药王菩萨，药上菩萨，弥勒菩萨。是八大菩萨乘空而来，示其道路，即于彼界种种杂色众宝华中，自然化生’。\n",
          "‘或有因此，生于天上，虽生天上，而本善根，亦未穷尽，不复更生诸余恶趣。天上寿尽，还生人间，或为轮王，统摄四洲，威德自在，安立无量百千有情于十善道；或生刹帝利、婆罗门、居士大家，多饶财宝，仓库盈溢，形相端严，眷属具足，聪明智慧，勇健威猛，如大力士。若是女人，得闻世尊药师琉璃光如来名号，至心受持，于后不复更受女身’。\n",
          "‘复次、曼殊室利！彼药师琉璃光如来得菩提时，由本愿力，观诸有情，遇众病苦瘦挛、干消、黄热等病；或被厌魅、蛊毒所中；或复短命，或时横死；欲是等病苦消除所求愿满’。\n",
          "‘时彼世尊，入三摩地，名曰除灭一切众生苦恼。既入定已，于肉髻中出大光明，光中演说，大陀罗尼曰：“南谟薄伽筏帝，裨杀社窭噜，薛琉璃钵剌婆喝啰阇也，怛陀揭多耶，阿罗诃帝，三藐三勃陀耶。怛侄阤：唵，鞞杀逝，鞞杀逝，鞞杀社，三没揭帝娑诃”’。\n",
          "尔时，光中说此咒已，大地震动，放大光明，一切众生病苦皆除，受安隐乐。\n",
          "‘曼殊室利！若见男子、女人有病苦者，应当一心，为彼病人，常清净澡漱，或食、或药、或无虫水、咒一百八遍，与彼服食，所有病苦悉皆消灭。若有所求，志心念诵，皆得如是无病延年；命终之后，生彼世界，得不退转，乃至菩提。是故曼殊室利！若有男子、女人，于彼药师琉璃光如来，至心殷重，恭敬供养者，常持此咒，勿令废忘’。\n",
          "‘复次、曼殊室利！若有净信男子女人，得闻药师琉璃光如来应正等觉所有名号，闻已诵持。晨嚼齿木，澡漱清净，以诸香花，烧香、涂香，作众伎乐，供养形象。于此经典，若自书，若教人书，一心受持，听闻其义。于彼法师，应修供养：一切所有资身之具，悉皆施与，勿令乏少。如是便蒙诸佛护念，所求愿满，乃至菩提’。\n",
          "尔时、曼殊室利童子白佛言：‘世尊！我当誓于像法转时，以种种方便，令诸净信善男子、善女人等，得闻世尊药师琉璃光如来名号，乃至睡中亦以佛名觉悟其耳。世尊！若于此经受持读诵。或复为他演说开示；若自书、若教人书；恭敬尊重，以种种华香、涂香、末香、烧香、花鬘、璎珞、幡盖、伎乐，而为供养；以五色彩，作囊盛之；扫洒净处，敷设高座，而用安处。尔时、四大天王与其眷属，及余无量百千天众，皆诣其所，供养守护。世尊！若此经宝流行之处，有能受持，以彼世尊药师琉璃光如来本愿功德，及闻名号，当知是处无复横死；亦复不为诸恶鬼神夺其精气，设已夺者，还得如故，身心安乐’。\n",
          "佛告曼殊室利：‘如是！如是！如汝所说。曼殊室利！若有净信善男子、善女人等，欲供养彼世尊药师琉璃光如来者，应先造立彼佛形像，敷清净座而安处之。散种种花，烧种种香，以种种幢幡庄严其处。七日七夜，受八分斋戒，食清净食，澡浴香洁，著清净衣，应生无垢浊心，无怒害心，于一切有情起利益安乐，慈、悲、喜、舍平等之心，鼓乐歌赞，右绕佛像。复应念彼如来本愿功德，读诵此经，思惟其义，演说开示。随所乐求，一切皆遂：求长寿，得长寿，求富饶，得富饶，求官位得官位，求男女得男女’。\n",
          "‘若复有人，忽得恶梦，见诸恶相；或怪鸟来集；或于住处百怪出现。此人若以众妙资具，恭敬供养彼世尊药师琉璃光如来者，恶梦、恶相诸不吉祥，皆悉隐没，不能为患。或有水、火、刀、毒、悬险、恶象、师子、虎、狼、熊、罴、毒蛇、恶蝎、蜈蚣、蚰蜒、蚊、虻等布；若能至心忆念彼佛，恭敬供养，一切怖畏皆得解脱。若他国侵扰，盗贼反乱，忆念恭敬彼如来者，亦皆解脱’\n",
          "‘复次、曼殊室利！若有净信善男子、善女人等，乃至尽形不事余天，唯当一心，归佛法僧，受持禁戒：若五戒、十戒，菩萨四百戒、苾刍二百五十戒，比丘尼五百戒。于所受中或有毁犯，怖堕恶趣，若能专念彼佛名号，恭敬供养者，必定不受三恶趣生。或有女人，临当产时，受于极苦；若能志心称名礼赞，恭敬供养彼如来者，众苦皆除。所生之子，身分具足，形色端正，见者欢喜，利根聪明，安隐少病，无有非人，夺其精气’。\n",
          "尔时、世尊告阿难言：‘如我称扬彼世尊药师琉璃光如来所有功德，此是诸佛甚深行处，难可解了，汝为信不？’\n",
          "阿难白言：‘大德世尊！我于如来所说契经不生疑惑，所以者何？一切如来身语意业无不清净。世尊！此日月轮可令堕落，妙高山王可使倾动，诸佛所言无有异也’。\n",
          "‘世尊！有诸众生，信根不具，闻说诸佛甚深行处，作是思惟：云何但念药师琉璃光如来一佛名号，便获尔所功德胜利？由此不信，返生诽谤。彼于长夜失大利乐，堕诸恶趣，流转无穷！’\n",
          "佛告阿难：‘是诸有情若闻世尊药师琉璃光如来名号，至心受持，不生疑惑，堕恶趣者无有是处’。\n",
          "‘阿难！此是诸佛甚深所行，难可信解；汝今能受，当知皆是如来威力。阿难！一切声闻、独觉，及未登地诸菩萨等，皆悉不能如实信解，唯除一生所系菩萨。阿难！人身难得；于三宝中，信敬尊重，亦难可得；闻世尊药师琉璃光如来名号，复难于是’。\n",
          "‘阿难！彼药师琉璃光如来，无量菩萨行，无量善巧方便，无量广大愿；我若一劫，若一劫余而广说者，劫可速尽，彼佛行愿，善巧方便无有尽也！’\n",
          "‘尔时、众中，有一菩萨摩诃萨，名曰救脱，即从座起，偏袒一肩，右膝著地，曲躬合掌而白佛言：‘大德世尊！像法转时，有诸众生为种种患之所困厄，长病赢瘦，不能饮食，喉唇干燥，见诸方暗，死相现则，父母、亲属、朋友、知识啼泣围绕；然彼自身卧在本处，见琰魔使，引其神识至于琰魔法王之前。然诸有情，有俱生神，随其所作若罪若福，皆具书之，尽持授与琰魔法王。尔时、彼王推问其人，计算所作，随其罪福而处断之。时彼病人，亲属、知识，若能为彼归依世尊药师琉璃光如来，请诸众僧，转读此经，然七层之灯，悬五色续命神旛，或有是处彼识得还，如在梦中明了自见。或经七日，或二十一日，或三十五日，或四十九日，彼识还时，如从梦觉，皆自忆知善不善业所得果报；由自证见业果报故，乃至命难，亦不造作诸恶之业。是故净信善男子善女人等，皆应受持药师琉璃光如来名号，随力所能，恭敬供养’。\n",
          "尔时、阿难问救脱菩萨曰：‘善男子！应云何恭敬供养彼世尊药师琉璃光如来？续命旛灯复云何造’？救脱菩萨言：‘大德！若有病人，欲脱病苦，当为其人，七日七夜受持八分斋戒。应以饮食及余资具，随力所办，供养苾刍僧。昼夜六时，礼拜行道，供养彼世尊药师琉璃光如来。读诵此经四十九遍，然四十九灯；造彼如来形像七躯，一一像前各置七灯，一一灯量大如车轮，乃至四十九日光明不绝。造五色彩旛，长四十九杰手，应放杂类众生至四十九，可得过度危厄之难，不为诸横恶鬼所持’。\n",
          "‘复次、阿难！若刹帝利、灌顶王等，灾难起时，所谓：人众疾疫难，他国侵逼难，自界叛逆难，星宿变怪难，日月薄蚀难，非时风雨难，过时不雨难。彼刹帝利灌顶王等，尔时应于一切有情起慈悲心，赦诸系闭。依前所说供养之法，供养彼世尊药师琉璃光如来。由此善根及彼如来本愿力故，令其国界即得安隐，风雨顺时，谷稼成熟，一切有情无病欢乐。于其国中，无有暴恶药*等神恼有情者，一切恶相皆即隐没；而刹帝利灌顶王等寿命色力，无病自在，皆得增益’。\n",
          "‘阿难！若帝后、妃主，储君、王子，大臣、辅相，中宫、彩女，百官、黎庶，为病所苦，及余厄难；亦应造立五色神旛，然灯续明，放诸生命，散杂色花，烧众名香；病得除愈，众难解脱’。\n",
          "尔时，阿难问救脱菩萨言：‘善男子！云何已尽之命而可增益’？救脱菩萨言：‘大德！汝岂不闻如来说有九横死耶？是故劝造续命旛灯，修诸福德，以修福故，尽其寿命不经苦患’。阿难问言：‘九横云何’？救脱菩萨言：‘若诸有情，得病虽轻，然无医药及看病者，设复遇医，授以非药，实不应死而便横死。又信世间邪魔、外道妖孽之师妄说祸福，便生恐动，心不自正，卜问觅祸，杀种种众生，解奏神明，呼诸魍魉，请乞福祐，欲冀延年，终不能得。愚痴迷惑，信邪倒见，遂令横死入于地狱，无有出期，是名初横。二者、横被王法之所诛戮。三者、畋猎嬉戏，耽淫嗜酒，放逸无度，横为非人夺其精气。四者、横为火焚。五者、横为水溺。六者、横为种种恶兽所啖。七者、横堕山崖。八者、横为毒药、厌祷、咒诅、起尸鬼等之所中害。九者、饥渴所困，不得饮食而便横死。是为如来略说横死，有此九种，其余复有无量诸横，难可具说！\n",
          "‘复次、阿难！彼琰魔王主领世间名籍之记，若诸有情，不孝五逆，破辱三宝，坏君臣法，毁于性戒，琰魔法王随罪轻重，考而罚之。是故我今劝诸有情，然灯造旛，放生修福，令度苦厄，不遭众难’。\n",
          "尔时、众中有十二药*大将，俱在会坐，所谓：宫毗罗大将，伐折罗大将，迷企罗大将，安底罗大将，頞你罗大将，珊底罗大将，因达罗大将，波夷罗大将，摩虎罗大将，真达罗大将，招杜罗大将，毗羯魔大将：此十二药*大将，一一各有七千药*，以为眷属。\n",
          "同时举声白佛言：‘世尊！我等今者蒙佛威力，得闻世尊药师琉璃光如来名号，不复更有恶趣之怖。我等相率，皆同一心，乃至尽形归佛法僧，誓当荷负一切有情，为作义利，饶益安乐。随于何等村城围邑，空闲林中，若有流布此经，或复受持药师琉璃光如来名号恭敬供养者，我等眷属卫护是人，皆使解脱一切苦难，诸有愿求悉令满足。或有疾厄求度脱者，亦应读诵此经，以五色缕，结我名字，得如愿已，然后解结’。\n",
          "尔时、世尊赞诸药*大将言：‘善哉！善哉！大药*将！汝等念报世尊药师琉璃光如来恩德者，常应如是利益安乐一切有情’。\n",
          "尔时、阿难白佛言：‘世尊！当何名此法门？我等云何奉持？’佛告阿难：此法门名说药师琉璃光如来本愿功德；亦名说十二神将饶益有情结愿神咒；亦名拔除一切业障；应如是持’！\n",
          "时薄伽梵，说是语已，诸菩萨摩诃萨，及大声闻，国王、大臣、婆罗门、居士、天龙、药*、健达缚、阿素洛、揭路荼、紧捺洛、莫呼洛伽、人、非人等一切大众，闻佛所说，皆大欢喜，信受奉行。\n\n",
          "药师琉璃光如来本愿功德经(终)\n\n",
          "南无薄伽伐帝。鞞杀社。窭噜薜琉璃。钵喇婆。喝啰阇也。怛他揭多耶。阿啰喝帝。三藐三勃陀耶。怛侄他。 唵，鞞杀逝。鞞杀逝。鞞杀社。三没揭帝莎诃。\n\n",
          "解结解结解冤结。解了多生冤和业。洗心涤虑发虔诚。今对佛前求解结。药师佛。药师佛。消灾延寿药师佛。随心满愿药师佛。\n\n",
          "自皈依佛。当愿众生。体解大道。发无上心。\n",
          "自皈依法。当愿众生。深入经藏。智慧如海。\n",
          "自皈依僧。当愿众生。统理大众。一切无碍。和南圣众。\n\n",
          "消解病咒\n",
          "(致)哩哆。(致)哩哆。晖吒。娑诃。"
        ]
      },
      {
        "id": 2,
        "level": 2,
        "title": "简介",
        "brief": "",
        "media": "guru.mp3",
        "list": [],
        "page": ["药师琉璃光如来本愿功德经简称《药师经》。共有三个译本，分别为：一、《药师琉璃光如来本愿功德经》，一卷，唐三藏法师玄奘译；二、《佛说药师如来本愿经》，一卷，隋天竺三藏达摩笈多译；三、《药师琉璃光七佛本愿功德经》，二卷，唐三藏沙门义净译。叙述佛陀因曼殊室利的启请，而为在毘舍离国乐音树下的大比丘、大菩萨、国王、大臣等，盛陈东方净琉璃世界药师如来的功德，并详述药师如来因地所发的十二大愿。\n", "目前流通的汉译本，主要有大、小本《药师经》，小本即玄奘大师所译的《药师琉璃光如来本愿功德经》，大本即义净大师所译的《药师琉璃光七佛本愿功德经》。汉语的佛典里，小本《药师经》还有其他几个同本异译的版本，大本《药师经》目前只有义净大师所译的版本。\n\n", "药师佛在因地修行菩萨道时，曾发十二大愿：\n", "自身光明照无边界；\n", "愿我来世得菩提时，身如琉璃，内外明彻，净无瑕秽；光明广大，功德巍巍，身善安住，焰网庄严过于日月；幽冥众生，悉蒙开晓，随意所趣，作诸事业。\n", "令诸有情悉皆圆满；\n", "令一切众生行者安住大乘法宗；\n", "令诸有情修行梵行如法清净；\n", "诸根不具者皆得端严；\n", "令诸有情身心安乐乃至菩提；\n", "由女身转男身；\n", "令诸有情消除外道邪见修习诸菩萨行；\n", "令诸有情解脱一切忧苦；\n", "令诸有情随意饱满令住安乐；\n", "令诸有情得种种上妙衣服无诸苦恼。"]
      },
      {
        "id": 3,
        "level": 2,
        "title": "药师佛",
        "brief": "",
        "media": "guru.mp3",
        "list": [],
        "page": ["药师佛（梵文：भैषज्यगुरु，Bhaiṣajyaguru）（药师如来），全名作：药师琉璃光如来、药师琉璃光佛，为佛教东方净琉璃世界之教主。\n", "以琉璃为名，乃取琉璃之光明透彻以喻国土清静无染。东方另一佛国曰“妙喜世界”，其佛为阿閦佛（不动如来）。\n\n", "药师七佛：\n", "依唐代义净大师译《药师琉璃光七佛本愿功德经》载，药师佛又作七佛药师。即善名称吉祥王如来、宝月智严光音自在王如来、金色宝光妙行成就如来、无忧最胜吉祥如来、法海雷音如来、法海胜慧游戏神通如来、药师琉璃光如来。\n", "若前面再加上释迦牟尼佛，则称为药师八佛；若后面再加上阿弥陀佛，则称为药师九佛。\n\n", "三宝佛：\n", "药师佛与释迦牟尼佛、阿弥陀佛为“三宝佛”，亦称横三世佛。在佛教内，东方药师佛与西方阿弥陀佛被视为解决众生生死问题之两大并行佛陀，中央释迦牟尼佛。药师佛法门除同样鼓励命终往生净土外，还着重强调可蒙药师佛愿力加被，以求现生即得安乐利益，增福延寿，消灾免难，清除修行路上重重障碍。佛教界有说法认为横三世佛为一体，只是为了渡众生而化身为不同的形貌。\n\n", "塑化形象：\n", "汉传佛教一般流传的形像为螺发形，左手持药壶，右手结施无畏印（或与愿印）。\n", "据药师琉璃光王七佛本愿功德念诵仪轨供养法载，药师佛之形像是左手执持药器（又作无价珠），右手结三界印，著袈裟，结跏趺坐于莲花台，台下有十二神将。\n", "藏传佛教一般流传的形象为药师佛身蓝相好庄严，左手持钵盛满甘露，右手持诃梨勒果（诃子药）。"]
      },
      {
        "id": 4,
        "level": 2,
        "title": "十二神将",
        "brief": "",
        "media": "guru.mp3",
        "list": [],
        "page": ["十二药叉大将的圣名在各种经典中出现部份不同的名字，可能是翻译者在用字上的不同而有些许差别，下列会将不同的部份写出来，供大家参考。\n\n", "一、宫毗罗：又名金毗罗，其义是「金头」或「威如王」、威光闪烁而名。宫比罗其义是「蛟龙」、金龙身首而名。\n", "二、伐折罗：又名跋折罗、和耆罗，其义是「金刚」，此尊手执金刚杵面带笑容且长寿童颜而名。\n", "三、迷企罗：又名弥伸罗、弥佉罗，其义是「金带」，此尊腰束金带、多福善而名。\n", "四、安底罗：又名安佗罗，其义是「破空山」或「能持」或「多闻」，此尊因为住持十山(多山)常闻佛法，有大名闻而得。\n", "五、頞尔罗：又名末尔罗、摩尼罗、頞尔罗，其义是「沉香」、「密香」、「如意珠」、或「离垢宝」，此尊香光庄严、身净如珠宝而名。\n", "六、珊底罗：又名婆尔罗、素兰罗，其义是「螺女」、「石女」、或「花鬘」，此尊是女相，现螺女形之身、首戴花鬘、发形如螺石而名。\n", "七、因达罗：又名因陀罗，其义是「能天主」、「持山」、或「地持」，此尊在天界及人间能为天帝护持山地而名。\n", "八、波夷罗：又名波耶罗，其义是「鲸鱼」或「幻术」，此尊其身形长大如鲸，具有大幻术而名。\n", "九、摩亮罗：又名薄呼罗，其义是「蟒龙行」或「腹行」；另名摩休罗，其义是「大戏乐」或「执日行」；此尊同与龙、蟒、执日戏乐而名。\n", "十、真达罗：又名真特罗，其义是「一角」或「疑神」，此尊因头生一只角，人见必起疑而名。\n", "十一、招杜罗：又名朱杜罗，其义是「严帜」或「杀者」；另名照头罗，其义是「月光」或「月色」；此尊威严时若杀者，清和时犹如月色一样而名。\n", "十二、毘羯罗：其义是「善艺」或「寻伺」；又名毘伽罗，其义是「字本」或「声教」；此尊擅长广寻善艺，专教「半满字」而名。\n\n", "以上十二药叉大将的圣名虽有不同的字译，但所指的仍是原来同一尊而名，并没有第二尊的区别。"]
      },
      {
        "id": 5,
        "level": 2,
        "title": "赞及赞颂",
        "brief": "",
        "media": "guru.mp3",
        "list": [],
        "page": ["赞\n\n", "十二药叉大将。助佛宣扬。五色彩缕结其名。随愿悉圆成。冤业冰清。福寿永康宁。药师教主。延寿能仁。日光普照月光临。菩萨降福隆。药*神明 。拥护保安宁。药师会上。炽盛光王。十二大愿妙难量。苦海作舟航。广大吉祥。诸佛尽称扬。药师会上。琉璃光王。八大菩萨降吉祥。七佛护坛场。日月威光。灭罪免灾殃。药师大愿。功德无边。大千沙界尽包含。宝地布金莲。我佛弘宣。福寿广增延。\n", "南无药师海会佛菩萨(三称)\n\n", "赞颂\n\n", "○十二大愿德难量 称名即得脱苦缰\n", "待到业尽情空后 东西原是一觉场\n\n", "○药师如来琉璃光 誓愿弘深世莫量\n", "愿令生善集福庆 密使灭恶消祸殃\n", "拔苦必期二死尽 与乐直教万德彰\n\n", "○三千界内慈悲主 百亿洲中大法王\n", "愿开莲目鉴凡情 众生有求皆感应\n\n", "○稽首东方满月界 微妙正觉药师尊\n", "三只果满不思议 十号名称无等伦\n", "二六愿门因地发 百千相好果中圆\n", "慈悲法海测难量 功德山高赞莫量\n\n", "○佛面犹如净满月 亦如千日于光明\n", "圆光普照于十方 喜舍慈悲皆具足\n", "佛身充满于法界 业现一切众生前\n", "随缘赴感靡不周 而恒处此菩提座\n\n", "○万人广修戒定慧 千家长明日月灯\n", "消灾延寿常欢庆 增福进德大地春\n", "南无东方净琉璃世界。药师琉璃光如来\n", "南无消灾延寿药师佛(百声千声随意)\n", "南无日光遍照菩萨\n", "南无月光遍照菩萨\n", "南无药师海会菩萨"]
      }
    ]
  },
  {
    "id": 1009,
    "level": 1,
    "title": "大方广圆觉修多罗了义经",
    "brief": "唐佛陀多罗译",
    "media": "round.mp3",
    "page": "",
    "sections": [
      {
        "id": 1,
        "level": 2,
        "title": "经文目录",
        "brief": "",
        "media": "round.mp3",
        "list": [
          {
            "id": 1,
            "level": 3,
            "title": "序",
            "brief": "",
            "media": "round.mp3",
            "page": ["如是我闻，一时婆伽婆，入于神通大光明藏，三昧正受，一切如来光严住持，是诸众生，清净觉地，身心寂灭平等本际，圆满十方，不二随顺，于不二境，现诸净土，与大菩萨摩诃萨十万人俱，其名曰，文殊师利菩萨，普贤菩萨，普眼菩萨，金刚藏菩萨，弥勒菩萨，清净慧菩萨，威德自在菩萨，辩音菩萨，净诸业障菩萨，普觉菩萨，圆觉菩萨，贤善首菩萨等而为上首与诸眷属，皆入三昧，同住如来平等法会。"]
          },
          {
            "id": 2,
            "level": 3,
            "title": "文殊菩萨章",
            "brief": "",
            "media": "round.mp3",
            "page": ["于是文殊师利菩萨在大众中，即从座起，顶礼佛足，右绕三匝，长跪叉手而白佛言：大悲世尊，愿为此会诸来法众，说于如来本起清净，因地法行，及说菩萨于大乘中发清净心，远离诸病，能使未来末世众生求大乘者，不堕邪见。作是语已，五体投他，如是三请，终而复始。\n", "尔时世尊告文殊师利菩萨言：善哉善哉，善男子，汝等乃能为诸菩萨，咨询如来因地法行，及为末世一切众生求大乘者，得正住持，不堕邪见，汝今谛听，当为汝说。时文殊师利菩萨奉教欢喜，及诸大众默然而听。\n", "善男子，无上法王，有大陀罗尼门，名为圆觉，流出一切清净真如，菩提涅槃及波罗密，教授菩萨，一切如来本起因地，皆依圆照清净觉相，永断无明，方成佛道，云何无明。\n", "善男子，一切众生从无始来，种种颠倒，犹如迷人，四方易处，妄认四大为自身相，六尘缘影为自心相，譬彼病目，见空中华及第二月。\n", "善男子，空实无华，病者妄执，由妄执故，非唯惑此虚空自性，亦复迷彼实华生处，由此妄有轮转生死，故名无明。善男子，此无明者，非实有体，如梦中人，梦时非无，及至于醒，了无所得。如众空华，灭于虚空，不可说言有定灭处，何以故，无生处故。一切众生于无生中，妄见生灭，是故说名轮转生死。\n", "善男子，如来因地修圆觉者，知是空华，即无轮转，亦无身心受彼生死，非作故无，本性无故，彼知觉者，犹如虚空，知虚空者，即空华相，亦不可说无知觉性，有无俱遣，是则名为净觉随顺，何以故，虚空性故，常不动故，如来藏中无起灭故，无知见故，如法界性，究竟圆满遍十方故，是则名为因地法行。菩萨因此于大乘中，发清净心，末世众生，依此修行，不堕邪见，尔时世尊欲重宣此义，而说偈言：\n", "文殊汝当知，一切诸如来。\n", "从于本因地，皆以智慧觉。\n", "了达于无明，知彼如空华，\n", "即能免流转，又如梦中人，\n", "醒时不可得，觉者如虚空。\n", "平等不动转，觉遍十方界。\n", "即得成佛道，众幻灭无处。\n", "成道亦无得，本性圆满故。\n", "菩萨于此中，能发菩提心。\n", "末世诸众生，修此免邪见。"]
          },
          {
            "id": 3,
            "level": 3,
            "title": "普贤菩萨章",
            "brief": "",
            "media": "round.mp3",
            "page": ["于是普贤菩萨在大众中，即从座起，顶礼佛足，右绕三匝，长跪叉手而白佛言：大悲世尊，愿为此会诸菩萨众，及为末世一切众生，修大乘者，闻此圆觉清净境界，云何修行。\n", "世尊，若彼众生知如幻者，身心亦幻，云何以幻还修于幻，若诸幻性一切尽灭，则无有心，谁为修行，云何复说修行如幻。若诸众生，本不修行，于生死中常居幻化，曾不了知如幻境界，令妄想心云何解脱，愿为末世一切众生，作何方便渐次修习，令诸众生永离诸幻。作是语已，五体投地，如是三请，终而复始。\n", "尔时世尊告普贤菩萨言：善哉善哉，善男子，汝等乃能为诸菩萨及末世众生，修习菩萨如幻三昧，方便渐次，令诸众生得离诸幻，汝今谛听，当为汝说。\n", "时普贤菩萨奉教欢喜，及诸大众默然而听。\n", "善男子，一切众生，种种幻化，皆生如来圆觉妙心，犹如空华，从空而有，幻华虽灭，空性不坏，众生幻心，还依幻灭，诸幻尽灭，觉心不动，依幻说觉，亦名为幻，若说有觉，犹未离幻，说无觉者，亦复如是，是故幻灭，名为不动。\n", "善男子，一切菩萨，及末世众生，应当远离一切幻化虚妄境界，由坚执持远离心故，心如幻者，亦复远离，远离为幻，亦复远离，离远为幻，亦复远离，得无所离，即除诸幻，譬如钻火，两木相因，火出木尽，灰飞烟灭，以幻修幻，亦复如是，诸幻虽尽，不入断灭。\n", "善男子，知幻即离不作方便，离幻即觉，亦无渐次，一切菩萨及末世众生，依此修行，如是乃能永离诸幻，尔时世尊欲重宣此义，而说偈言：\n", "普贤汝当知，一切诸众生。\n", "无始幻无明，皆从诸如来。\n", "圆觉心建立，犹如虚空华。\n", "依空而有相，空华若复灭。\n", "虚空本不动，幻从诸觉生。\n", "幻灭觉圆满，觉心不动故。\n", "若彼诸菩萨，及末世众生。\n", "常应远离幻，诸幻悉皆离。\n", "如木中生火，木尽火还灭。\n", "觉则无渐次，方便亦如是。"]
          },
          {
            "id": 4,
            "level": 3,
            "title": "普眼菩萨章",
            "brief": "",
            "media": "round.mp3",
            "page": ["于是普眼菩萨在大众中，即从座起，顶礼佛足，右绕三匝，长跪叉手而白佛言：大悲世尊，愿为此会诸菩萨众，及为末世一切众生，演说菩萨修行渐次，云何思惟，云何住持，众生未悟，作何方便普令开悟，世尊若彼众生无正方便，及正思惟，闻佛如来说此三昧，心生迷闷，即于圆觉不能悟入，愿与慈悲，为我等辈及末世众生，假说方便。作是语已，五体投地，如是三请，终而复始。\n", "尔时，世尊告普眼菩萨言：善哉善哉，善男子，汝等乃能为诸菩萨及末世众生，问于如来修行渐次，思惟住持，乃至假说种种方便，汝今谛听，当为汝说。时普眼菩萨奉教欢喜，及诸大众默然而听。\n", "善男子，彼新学菩萨，及末世众生，欲求如来净圆觉心，应当正念远离诸幻，先依如来奢摩他行，坚持禁戒，安处徒众，宴坐静室，恒作是念，我今此身，四大和合，所谓发毛爪齿，皮肉筋骨，髓脑垢色，皆归于地，唾涕脓血，津液涎沫，痰泪精气，大小便利，皆归于水，暖气归火，动转当风，四大各离，今者妄身，当在何处，即知此身，毕竟无体，和合为相，实同幻化，四缘假合，妄有六根，六根四大，中外合成，妄有缘气，于中积聚，似有缘相，假名为心。\n", "善男子，此虚妄心，若无六尘，则不能有，四大分解，无尘可得，于中缘尘，各归散灭，毕竟无有缘心可见。\n", "善男子，彼之众生幻身灭故，幻心亦灭，幻心灭故，幻尘亦灭，幻尘灭故，幻灭亦灭，幻灭灭故，非幻不灭，譬如磨镜，垢尽明现。\n", "善男子，当知身心，皆为幻垢，垢相永灭，十方清净。\n", "善男子，譬如清净摩尼宝珠，映于五色，随方各现，诸愚痴者，见彼摩尼，实有五色。\n", "善男子，圆觉净性，现于身心，随类各应，彼愚痴者，说净圆觉，实有如是身心自相，亦复如是，由此不能远于幻化，是故我说身心幻垢，对离幻垢，说名菩萨，垢尽对除，即无对垢及说名者。\n", "善男子，此菩萨及末世众生，证得诸幻灭影像故，尔时便得无方清净，无边虚空觉所显发，觉圆明故，显心清净，心清净故，见尘清净，见清净故，眼根清净，根清净故，眼识清净，识清净故，闻尘清净，闻清净故，耳根清净，根清净故，耳识清净，识清净故，觉尘清净，如是乃至鼻舌身意，亦复如是。\n", "善男子，根清净故，色尘清净，色清净故，声尘清净，香味触法，亦复如是。\n", "善男子，六尘清净故，地大清净，地清净故，水大清净，火大风大，亦复如是。\n", "善男子，四大清净故，十二处十八界，二十五有清净，彼清净故，十力，四无所畏，四无碍智，佛十八不共法，三十七助道品清净，如是乃至八万四千陀罗尼门，一切清净。\n", "善男子，一切实相性清净故，一身清净，一身清净故，多身清净，多身清净故，如是乃至十方众生圆觉清净。\n", "善男子，一世界清净故，多世界清净，多世界清净故，如是乃至尽于虚空，圆裹三世，一切平等清净不动。\n", "善男子，虚空如是平等不动，当知觉性平等不动，四大不动故，当知觉性平等不动，如是乃至八万四千陀罗尼门平等不动，当知觉性平等不动。\n", "善男子，觉性圆满清净不动圆无际故，当知六根遍满法界，根遍满故，当知六尘遍满法界。尘遍满故，当知四大遍满法界，如是乃至陀罗尼门遍满法界。\n", "善男子，由彼妙觉性遍满故，根性尘性无坏无杂，根尘无坏故，如是乃至陀罗尼门无坏无杂，如百千灯光照一室，其光遍满无坏无杂。\n", "善男子，觉成就故，当知菩萨不与法缚，不求法脱，不厌生死，不爱涅槃，不敬持戒，不憎毁禁，不重久习，不轻初学。何以故，一切觉故，譬如眼光晓了前境，其光圆满，得无憎爱。何以故，光体无二，无憎爱故。\n", "善男子，此菩萨及末世众生，修习此心得成就者，于此无修亦无成就，圆觉普照，寂灭无二，于中百千万亿阿僧祇不可说恒河沙诸佛世界，犹如空华，乱起乱灭，不即不离，无缚无脱，始知众生本来成佛，生死涅槃，犹如昨梦。\n", "善男子，如昨梦故，当知生死及与涅槃，无起无灭，无来无去，其所证者，无得无失，无取无舍，其能证者，无作无止，无任无灭，于此证中，无能无所，毕竟无证，亦无证者，一切法性平等不坏。\n", "善男子，彼诸菩萨如是修行，如是渐次，如是思惟，如是住持，如是方便，如是开悟，求如是法，亦不迷闷。\n", "尔时世尊欲重宣此义，而说偈言：\n", "普眼汝当知，一切诸众生。\n", "身心皆如幻，身相属四大。\n", "心性归六尘，四大体各离。\n", "谁为和合者，如是渐修行。\n", "一切悉清净，不动遍法界。\n", "无作止任灭，亦无能证者。\n", "一切佛世界，犹如虚空华。\n", "三世悉平等，毕竟无来去。\n", "初发心菩萨，及末世众生。\n", "欲求入佛道，应如是修习。"]
          },
          {
            "id": 5,
            "level": 3,
            "title": "金刚藏菩萨章",
            "brief": "",
            "media": "round.mp3",
            "page": ["于是金刚藏菩萨在大众中，即从座起，顶礼佛足，右绕三匝，长跪叉手。而白佛言：大悲世尊，善为一切诸菩萨众，宣扬如来圆觉清净大陀罗尼，因地法行渐次方便，与诸众生，开发蒙昧，在会法众，承佛慈诲，幻翳朗然，慧目清净。世尊，若诸众生本来成佛，何故复有一切无明，若诸无明众生本有，何因缘故，如来复说本来成佛，十方众生本成佛道，后起无明，一切如来，何时复生一切烦恼，惟愿不舍无遮大慈，为诸菩萨开秘密藏，及为末世一切众生，得闻如是修多罗教，了义法门，永断疑悔。作是语已，五体投地，如是三请，终而复始。\n", "尔时世尊告金刚藏菩萨言：善哉善哉，善男子，汝等乃能为诸菩萨及末世众生，问于如来甚深秘密究竟方便，是诸菩萨最上教诲，了义大乘，能使十方修学菩萨，及诸末世一切众生，得决定信，永断疑悔，汝今谛听，当为汝说。时金刚藏菩萨奉教欢喜，及诸大众默然而听。\n", "善男子，一切世界，始终生灭，前后有无，聚散起止，念念相续，循环往复，种种取舍，皆是轮回，未出轮回，而辩圆觉，彼圆觉性即同流转，若免轮回，无有是处，譬如动目，能摇湛水，又如定眼，由回转火，云驶月运，舟行岸移，亦复如是。\n", "善男子，诸旋未息，彼物先住，尚不可得，何况轮转生死垢心，曾未清净，观佛圆觉而不旋复，是故汝等，便生三惑。\n", "善男子，譬如幻翳，妄见空华，幻翳若除，不可说言此翳已灭，何时更起一切诸翳。何以故，翳华二法，非相待故，亦如空华灭于空时，不可说言虚空何时更起空华。何以故，空本无华，非起灭故，生死涅槃，同于起灭，妙觉圆照，离于华翳。\n", "善男子，当知虚空非是暂有，亦非暂无，况复如来圆觉随顺，而为虚空平等本性。\n", "善男子，如销金矿，金非销有，既巳成金，不重为矿，经无穷时，金性不坏，不应说言本非成就，如来圆觉，亦复如是。\n", "善男子，一切如来妙圆觉心本无菩提及与涅槃，亦无成佛及不成佛，无妄轮回及非轮回。\n", "善男子，但诸声闻所圆境界，身心语言皆悉断灭，终不能至彼之亲证，所现涅槃，何况能以有思惟心，测度如来圆觉境界，如取萤火烧须弥山终不能著，以轮回心生轮回见，入于如来大寂灭海，终不能至。是故我说一切菩萨及末世众生，先断无始轮回根本。\n", "善男子，有作思惟从有心起，皆是六尘妄想缘气，非实心体，已如空华，用此思惟辩于佛境，犹如空华复结空果，辗转妄相，无有是处。\n", "善男子，虚妄浮心，多诸巧见，不能成就圆觉方便，如是分别，非为正问。\n", "尔时世尊欲重宣此义，而说偈言：\n", "金刚藏当知，如来寂灭性。\n", "未曾有始终，若以轮回心。\n", "思惟即旋复，但至轮回际。\n", "不能入佛海，譬如销金矿。\n", "金非销故有，虽复本来金。\n", "终以销成就，一成真金体。\n", "不复重为矿，生死与涅槃。\n", "凡夫及诸佛，同为空华相。\n", "思惟犹幻化，何况诘虚妄。\n", "若能了此心，然后求圆觉。"]
          },
          {
            "id": 6,
            "level": 3,
            "title": "弥勒菩萨章",
            "brief": "",
            "media": "round.mp3",
            "page": ["于是弥勒菩萨在大众中，即从座起，顶礼佛足，右绕三匝，长跪叉手，而白佛言：大悲世尊，广为菩萨开秘密藏，令诸大众深悟轮回，分别邪正，能施末世一切众生，无畏道眼于大涅槃，生决定信，无复重随轮转境界，起循环见。\n", "世尊，若诸菩萨及末世众生，欲游如来大寂灭海，云何当断轮回根本，于诸轮回有几种性，修佛菩提，几等差别，回入尘劳，当设几种教化方便，度诸众生，惟愿不舍救世大悲，令诸修行一切菩萨，及末世众生，慧目肃清照耀心镜，圆悟如来无上知见。作是语已，五体投地，如是三请，终而复始。\n", "尔时，世尊告弥勒菩萨言：善哉善哉，善男子，汝等乃能为诸菩萨及末世众生，请问如来深奥秘密微妙之义，令诸菩萨洁清慧目，及令一切末世众生，永断轮回，心悟实相，具无生忍，汝今谛听，当为汝说。时弥勒菩萨奉教欢喜，及诸大众默然而听。\n", "善男子，一切众生从无始际，由有种种恩爱贪欲，故有轮回，若诸世界一切种性，卵生、胎生、湿生、化生，皆因淫欲而正性命，当知轮回，爱为根本，由有诸欲助发爱性，是故能令生死相续，欲因爱生，命因欲有，众生爱命，还依欲本，爱欲为因，爱命为果，由于欲境，起诸违顺，境背爱心而生憎嫉，造种种业，是故复生地狱饿鬼。知欲可厌，爱厌业道，舍恶乐善，复现天人，又知诸爱可厌恶故，弃爱乐舍，还滋爱本，便现有为增上善果，皆轮回故，不成圣道。是故众生欲脱生死，免诸轮回，先断贪欲，及除爱渴。\n", "善男子，菩萨变化示现世间，非爱为本，但以慈悲令彼舍爱，假诸贪欲而入生死，若诸末世一切众生，能舍诸欲及除憎爱，永断轮回，勤求如来圆觉境界，于清净心便得开悟。\n", "善男子，一切众生由本贪欲，发挥无明，显出五性差别不等，依二种障而现深浅。云何二障？一者理障，碍正知见，二者事障，续诸生死；云何五性？\n", "善男子，若此二障未得断灭，名未成佛，若诸众生永舍贪欲，先除事障未断理障，但能悟入声闻缘觉，未能显住菩萨境界。\n", "善男子，若诸末世一切众生，欲泛如来大圆觉海，先当发愿勤断二障，二障巳伏，即能悟入菩萨境界，若事理障已永断灭，即入如来微妙圆觉，满足菩提及大涅槃。\n", "善男子，一切众生皆证圆觉，逢善知识，依彼所作因地法行，尔时修习，便有顿渐，若遇如来无上菩提正修行路，根无大小，皆成佛果，若诸众生虽求善友，遇邪见者未得正悟，是则名为外道种性，邪师过谬，非众生咎，是名众生五性差别。\n", "善男子，菩萨唯以大悲方便，入诸世间，开发未悟，乃至示现种种形相，逆顺境界，与其同事，化令成佛，皆依无始清净愿力，若诸末世一切众生，于大圆觉起增上心，当发菩萨清净大愿，应作是言，\n", "愿我今者住佛圆觉，求善知识，莫值外道，及与二乘，依愿修行，渐断诸障，障尽愿满，便登解脱清净法殿，证大圆觉妙庄严城。\n", "尔时世尊欲重宣此义，而说偈言：\n", "弥勒汝当知，一切诸众生。\n", "不得大解脱，皆由贪欲故。\n", "堕落于生死，若能断憎爱。\n", "及与贪嗔痴，不因差别性。\n", "皆得成佛道，二障永销灭。\n", "求师得正悟，随顺菩萨愿。\n", "依止大涅槃，十方诸菩萨。\n", "皆以大悲愿，示现入生死。\n", "现在修行者，及末世众生，\n", "勤断诸爱见，便归大圆觉。"]
          },
          {
            "id": 7,
            "level": 3,
            "title": "清净慧菩萨章",
            "brief": "",
            "media": "round.mp3",
            "page": ["于是清净慧菩萨在大众中，即从座起，顶礼佛足，右绕三匝，长跪叉手，而白佛言：大悲世尊，为我等辈，广说如是不思议事，本所不见，本所不闻，我等今者蒙佛善诱，身心泰然，得大饶益，愿为诸来一切法众，重宣法王圆满觉性，一切众生及诸菩萨如来世尊，所证所得，云何差别，令末世众生闻此圣教，随顺开悟，渐次能入。作是语已，五体投地，如是三请，终而复始。\n", "尔时，世尊告清净慧菩萨言：善哉善哉，善男子，汝等乃能为末世众生，请问如来渐次差别，汝今谛听，当为汝说。时清净慧菩萨奉教欢喜，及诸大众默然而听。\n", "善男子，圆觉自性，非性性有，循诸性起，无取无证，于实相中，实无菩萨及诸众生。何以故，菩萨众生皆是幻化，幻化灭故，无取证者，譬如眼根，不自见眼，性自平等，无平等者，众生迷倒，未能除灭一切幻化，于灭未灭，妄功用中，便显差别，若得如来寂灭随顺，实无寂灭及寂灭者。\n", "善男子，一切众生从无始来，由妄想我，及爱我者，曾不自知念念生灭，故起憎爱耽著五欲，若遇善友，教令开悟净圆觉性，发明起灭，即知此生，性自劳虑，若复有人劳虑永断，得法界净，即彼净解为自障碍，故于圆觉而不自在，此名凡夫随顺觉性。\n", "善男子，一切菩萨见解为碍，虽断解碍，犹住见觉，觉碍为碍而不自在，此名菩萨未入地者随顺觉性。\n", "善男子，有照有觉，俱名障碍，是故菩萨常觉不住，照与照者，同时寂灭，譬如有人自断其首，首巳断故，无能断者则以碍心自灭诸碍，碍已断灭，无灭碍者。修多罗教，如标月指，若复见月，了知所标毕竟非月，一切如来种种言说开示菩萨，亦复如是，此名菩萨已入地者随顺觉性。\n", "善男子，一切障碍，即究竟觉，得念失念，无非解脱，成法破法，皆名涅槃，智慧愚痴，通为般若，菩萨外道所成就法，同是菩提，无明真如无异境界，诸戒定慧及淫怒痴，俱是梵行。众生国土，同一法性，地狱天宫，皆为净土，有性无性，齐成佛道，一切烦恼，毕竟解脱，法界海慧，照了诸相，犹如虚空，此名如来随顺觉性。\n", "善男子，但诸菩萨及末世众生，居一切时不起妄念，于诸妄心亦不息灭，住妄想境不加了知，于无了知，不辩真实，彼诸众生闻是法门，信解受持不生惊畏，是则名为随顺觉性。\n", "善男子，汝等当知，如是众生已曾供养百千万亿恒河沙诸佛，及大菩萨，植众德本，佛说是人，名为成就一切种智。\n", "尔时世尊欲重宣此义，而说偈言：\n", "清净慧当知，圆满菩提性。\n", "无取亦无证，无菩萨众生。\n", "觉与未觉时，渐次有差别。\n", "众生为解碍，菩萨未离觉。\n", "入地永寂灭，不住一切相。\n", "大觉悉圆满，名为遍随顺。\n", "末世诸众生，心不生虚妄。\n", "佛说如是人，现世即菩萨。\n", "供养恒沙佛，功德已圆满。\n", "虽有多方便，皆名随顺智。"]
          },
          {
            "id": 8,
            "level": 3,
            "title": "威德自在菩萨章",
            "brief": "",
            "media": "round.mp3",
            "page": ["于是威德自在菩萨在大众中，即从座起，顶礼佛足，右绕三匝，长跪叉手，而白佛言：大悲世尊，广为我等分别如是随顺觉性，令诸菩萨觉心光明，承佛圆音，不因修习而得善利。世尊，譬如大城，外有四门，随方来者非止一路，一切菩萨庄严佛国及成菩提，非一方便，唯愿世尊广为我等，宣说一切方便渐次，并修行人总有几种，令此会菩萨，及末世众生求大乘者，速得开悟，游戏如来大寂灭海。作是语已，五体投地，如是三请，终而复始。\n", "尔时世尊告威德自在菩萨言：善哉善哉，善男子，汝等乃能为诸菩萨及末世众生问于如来知是方便，汝今谛听，当为汝说。时威德自在菩萨奉教欢喜，及诸大众默然而听。\n", "善男子，无上妙觉，遍诸十方，出生如来与一切法，同体平等，于诸修行实无有二，方便随顺其数无量，圆摄所归，循性差别，当有三种。\n", "善男子，若诸菩萨悟净圆觉，以净觉心，取静为行，由澄诸念，觉识烦动，静慧发生，身心客尘从此永灭，便能内发寂静轻安，由寂静故，十方世界诸如来心，于中显现，如镜中像，此方便者，名奢摩他。\n", "善男子，若诸菩萨悟净圆觉，以净觉心，知觉心性及与根尘，皆因幻化，即起诸幻以除幻者，变化诸幻而开幻众，由起幻故，便能内发大悲轻安，一切菩萨从此起行，渐次增进，彼观幻者非同幻故，非同幻观，皆是幻故，幻相永离是诸菩萨所圆妙行，如土长苗，此方便者，名三摩钵提。\n", "善男子，若诸菩萨悟净圆觉，以净觉心，不取幻化及诸静相，了知身心皆为挂碍，无知觉明，不依诸碍，永得超过碍无碍境，受用世界及与身心，相在尘域，如器中锽，声出于外，烦恼涅槃不相留碍，便能内发寂灭轻安，妙觉随顺寂灭境界，自他身心所不能及，众生寿命皆为浮想，此方便者，名为禅那。\n", "善男子，此三法门，皆是圆觉亲近随顺，十方如来因此成佛，十方菩萨种种方便一切同异，皆依如是三种事业，若得圆证，即成圆觉。善男子，假使有人修于圣道，教化成就百千万亿阿罗汉辟支佛果，不如有人闻此圆觉无碍法门，一刹那顷随顺修习。\n", "尔时世尊欲重宣此义，而说偈言：\n", "威德汝当知，无上大觉心。\n", "本际无二相，随顺诸方便。\n", "其数即无量，如来总开示。\n", "便有三种类，寂静奢摩他。\n", "如镜照诸像，如幻三摩提。\n", "如苗渐增长，禅那唯寂灭。\n", "如彼器中锽，三种妙法门。\n", "皆是觉随顺，十方诸如来。\n", "及诸大菩萨，因此得成道。\n", "三事圆证故，名究竟涅槃。"]
          },
          {
            "id": 9,
            "level": 3,
            "title": "辩音菩萨章",
            "brief": "",
            "media": "round.mp3",
            "page": ["于是辩音菩萨在大众中，即从座起，顶礼佛足，右绕三匝，长跪叉手，而白佛言：大悲世尊，如是法门，甚为希有。世尊，此诸方便，一切菩萨于圆觉门，有几修习，愿为大众及末世众生，方便开示，今悟实相。作是语已，五体投地，如是三请，终而复始。\n", "尔时，世尊告辩音菩萨言：善哉善哉，善男子，汝等乃能为诸大众及末世众生，问于如来如是修习，汝今谛听，当为汝说。时辩音菩萨奉教欢喜，及诸大众默然而听。\n", "善男子，一切如来圆觉清净，本无修习及修习者，一切菩萨及末世众生，依于未觉幻力修习，尔时便有二十五种清净定轮，\n", "若诸菩萨唯取极静，由静力故，永断烦恼，究竟成就，不起于座，便入涅槃，此菩萨者，名单修奢摩他。\n", "若诸菩萨唯观如幻，以佛力故，变化世界，种种作用，备行菩萨，清净妙行，于陀罗尼，不失寂念，及诸静慧，此菩萨者，名单修三摩钵提。\n", "若诸菩萨唯灭诸幻，不取作用，独断烦恼，烦恼断尽，便证实相，此菩萨者，名单修禅那。\n", "若诸菩萨先取至静，以静慧心，照诸幻者，便于是中，起菩萨行，此菩萨者，名先修奢摩他，后修三摩钵提。\n", "若诸菩萨以静慧故，证至静性，便断烦恼，永出生死，此菩萨者，名先修奢摩他，后修禅那。\n", "若诸菩萨以寂静慧，复现幻力，种种变化，度诸众生，后断烦恼，而入寂灭，此菩萨者，名先修奢摩他，中修三摩钵提，后修禅那。\n", "若诸菩萨以至静力，断烦恼已，后起菩萨，清净妙行，度诸众生，此菩萨者，名先修奢摩他，中修禅那，后修三摩钵提。\n", "若诸菩萨以至静力，心断烦恼，复度众生，建立世界，此菩萨者，名先修奢摩他，齐修三摩钵提禅那。\n", "若诸菩萨以至静力，资发变化，后断烦恼，此菩萨者，名齐修奢摩他，三摩钵提，后修禅那。\n", "若诸菩萨以至静力，用资寂灭，后起作用，变化世界，此菩萨者，名齐修奢摩他禅那，后修三摩钵提。\n", "若诸菩萨以变化力，种种随顺，而取至静，此菩萨者，名先修三摩钵提，后修奢摩他。\n", "若诸菩萨以变化力，种种境界，而取寂灭，此菩萨者，名先修三摩钵提，后修禅那。\n", "若诸菩萨以变化力，而作佛事，安住寂静，而断烦恼，此菩萨者，名先修三摩钵提，中修奢摩他，后修禅那。\n", "若诸菩萨以变化力，无碍作用，断烦恼故，安住至静，此菩萨者，名先修三摩钵提，中修禅那，后修奢摩他。\n", "若诸菩萨以变化力，方便作用，至静寂灭，二俱随顺，此菩萨者，名先修三摩钵提，齐修奢摩他禅那。\n", "若诸菩萨以变化力，种种起用，资于至静，后断烦恼，此菩萨者，名齐修三摩钵提奢摩他，后修禅那。\n", "若诸菩萨以变化力，资于寂灭，后住清净，无作静虑，此菩萨者，名齐修三摩钵提禅那，后修奢摩他。\n", "若诸菩萨以寂灭力，而起至静，住于清净，此菩萨者，名先修禅那，后修奢摩他。\n", "若诸菩萨以寂灭力，而起作用，于一切境，寂用随顺，此菩萨者，名先修禅那，后修三摩钵提。\n", "若诸菩萨以寂灭力，种种自性，安于静虑，而起变化，此菩萨者，名先修禅那，中修奢摩他，后修三摩钵提。\n", "若诸菩萨以寂灭力，无作自性，起于作用，清净境界，归于静虑，此菩萨者，名先修禅那，中修三摩钵提，后修奢摩他。\n", "若诸菩萨以寂灭力，种种清净，而住静虑，起于变化，此菩萨者，名先修禅那，齐修奢摩他三摩钵提。\n", "若诸菩萨以寂灭力，资于至静，而起变化，此菩萨者，名齐修禅那奢摩他，后修三摩钵提。\n", "若诸菩萨以寂灭力，资于变化，而起至静，清明境慧，此菩萨者，名齐修禅那三摩钵提，后修奢摩他。\n", "若诸菩萨以圆觉慧，圆合一切，于诸性相，无离觉性，此菩萨者，名为圆修三种自性，清净随顺。\n", "善男子，是名菩萨二十五轮，一切菩萨修行如是，若诸菩萨及末世众生，依此轮者，当持梵行，寂静思惟，求哀忏悔，经三七日，于二十五轮各安标记，至心求哀，随手结取，依结开示，便知顿渐，一念疑悔，即不成就。\n", "尔时世尊欲重宣此义，而说偈言：\n", "辩音汝当知，一切诸菩萨。\n", "无碍清净慧，皆依禅定生。\n", "所谓奢摩他，三摩提禅那。\n", "三法渐次修，有二十五种。\n", "十方诸如来，三世修行者。\n", "无不因此法，而得成菩提。\n", "唯除顿觉人，并法不随顺。\n", "一切诸菩萨，及末世众生。\n", "常当持此轮，随顺勤修习。\n", "依佛大悲力，不久证涅槃。"]
          },
          {
            "id": 10,
            "level": 3,
            "title": "净诸业障菩萨章",
            "brief": "",
            "media": "round.mp3",
            "page": ["于是净诸业障菩萨在大众中，即从座起，顶礼佛足，右绕三匝，长跪叉手，而白佛言：\n", "大悲世尊，为我等辈演说如是不思议事，一切如来因地行相，令诸大众得未曾有，睹见调御，历恒沙劫勤苦境界，一切功用，犹如一念，我等菩萨深自庆慰。\n", "世尊，若此觉心本性清净，因何染污，使诸众生迷闷不入，唯愿如来广为我等，开悟法性，令此大众及末世众生，作将来眼。作是语已，五体投地，如是三请，终而复始。\n", "尔时，世尊告净诸业障菩萨言：善哉善哉，善男子，汝等乃能为诸大众及末世众生，咨问如来如是方便，汝今谛听，当为汝说。\n", "时净诸业障菩萨奉教欢喜，及诸大众默然而听。\n", "于是净诸业障菩萨在大众中，即从座起，顶礼佛足，右绕三匝，长跪叉手，而白佛言：\n", "大悲世尊，为我等辈演说如是不思议事，一切如来因地行相，令诸大众得未曾有，睹见调御，历恒沙劫勤苦境界，一切功用，犹如一念，我等菩萨深自庆慰。\n", "世尊，若此觉心本性清净，因何染污，使诸众生迷闷不入，唯愿如来广为我等，开悟法性，令此大众及末世众生，作将来眼。作是语已，五体投地，如是三请，终而复始。\n", "尔时，世尊告净诸业障菩萨言：善哉善哉，善男子，汝等乃能为诸大众及末世众生，咨问如来如是方便，汝今谛听，当为汝说。\n", "时净诸业障菩萨奉教欢喜，及诸大众默然而听。\n", "善男子，一切众生从无始来，妄想执有我人众生，及与寿命，认四颠倒为实我体，由此便生憎爱二境，于虚妄体重执虚妄，二妄相依，生妄业道，有妄业故，妄见流转，厌流转者，妄见涅槃，由此不能入清净觉，非觉违拒诸能入者，有诸能入，非觉入故，是故动念及与息念，皆归迷闷。\n", "何以故，由有无始本起无明，为己主宰，一切众生生无慧目，身心等性，皆是无明，譬如有人不自断命，是故当知，有爱我者，我与随顺，非随顺者，便生憎怨，为憎爱心养无明故，相续求道皆不成就。\n", "善男子，云何我相，谓诸众生心所证者，善男子，譬如有人，百骸调适，忽忘我身，四肢弦缓，摄养乖方，微加针艾，即知有我，是故证取方现我体。\n", "善男子，其心乃至证于如来，毕竟了知清净涅槃皆是我相。\n", "善男子，云何人相，谓诸众生心悟证者。\n", "善男子，悟有我者，不复认我，所悟非我，悟亦如是，悟已超过一切证者，悉为人相。\n", "善男子，其心乃至圆悟涅槃俱是我者，心存少悟备殚证理，皆名人相。\n", "善男子，云何众生相，谓诸众生心自证悟所不及者。\n", "善男子，譬如有人作如是言，我是众生，则知彼人说众生者，非我非彼，云何非我，我是众生，则非是我，云何非彼，我是众生，非彼我故。\n", "善男子，但诸众生了证了悟，皆为我人，而我人相所不及者，存有所了，名众生相。\n", "善男子，云何寿命相，谓诸众生心照清净觉所了者，一切业智所不自见，犹如命根。\n", "善男子，若心照见一切觉者，皆为尘垢，觉所觉者，不离尘故，如汤销冰，无别有冰，知冰销者，存我觉我，亦复如是。\n", "善男子，末世众生不了四相，虽经多劫勤苦修道，但名有为，终不能成一切圣果，是故名为正法末世。\n", "何以故，认一切我为涅槃故，有证有悟名成就故，譬如有人认贼为子，其家财宝终不成就。\n", "何以故，有我爱者亦爱涅槃，伏我爱根为涅槃相，有憎我者亦憎生死，不知爱者真生死故，别憎生死名不解脱， 云何当知法不解脱。\n", "善男子，彼末世众生习菩提者，以己微证为自清净，犹未能尽我相根本。\n", "若复有人赞叹彼法，即生欢喜，便欲济度，若复诽谤彼所得者，便生嗔恨，则知我相坚固执持，潜伏藏识游戏诸根，曾不间断。\n", "善男子，彼修道者不除我相，是故不能入清净觉。\n", "善男子，若知我空，无毁我者，有我说法，我未断故，众生寿命，亦复如是。\n", "善男子，末世众生说病为法，是故名为可怜愍者，虽勤精进，增益诸病，是故不能入清净觉。\n", "善男子，末世众生不了四相，以如来解及所行处，为自修行，终不成就。\n", "或有众生未得谓得，未证谓证，见胜进者心生嫉妒，由彼众生未断我爱，是故不能入清净觉。\n", "善男子，末世众生希望成道，无令求悟，唯益多闻，增长我见，但当精勤降伏烦恼，起大勇猛，未得令得，未断令断，贪嗔爱慢，谄曲嫉妒，对境不生，彼我恩爱，一切寂灭，佛说是入渐次成就，求善知识，不堕邪见，若于所求别生憎爱，则不能入清净觉海。\n", "尔时世尊欲重宣此义，而说偈言：\n", "净业汝当知，一切诸众生。\n", "皆由执我爱，无始妄流转。\n", "未除四种相，不得成菩提。\n", "爱憎生于心，谄曲存诸念。\n", "是故多迷闷，不能入觉城。\n", "若能归悟刹，先去贪嗔痴。\n", "法爱不存心，渐次可成就。\n", "我身本不有，憎爱何由生。\n", "此人求善友，终不堕邪见。\n", "所求别生心，究竟非成就。"]
          },
          {
            "id": 11,
            "level": 3,
            "title": "普觉菩萨章",
            "brief": "",
            "media": "round.mp3",
            "page": ["于是普觉菩萨在大众中，即从座起，顶礼佛足，右绕三匝，长跪叉手，而白佛言：\n", "大悲世尊，快说禅病，令诸大众得未曾有，心意荡然，获大安隐。世尊，末世众生去佛渐远，贤圣隐伏，邪法增炽，使诸众生求何等人，依何等法，行何等行，除去何病，云何发心，令彼群盲不堕邪见。作是语已，五体投地，如是三请，终而复始。\n", "尔时，世尊告普觉菩萨言：善哉善哉，善男子，汝等乃能咨问如来如是修行，能施末世一切众生，无畏道眼，令彼众生得成圣道，汝今谛听，当为汝说。\n", "时普觉菩萨奉教欢喜，及诸大众默然而听。\n", "善男子，末世众生将发大心，求善知识欲修行者，当求一切正知见人，心不住相，不著声闻缘觉境界，虽现尘劳，心恒清净，示有诸过，赞叹梵行，不令众生入不律仪，求如是人，即得成就阿耨多罗藐三菩提。\n", "末世众生见如是人，应当供养不惜身命，彼善知识四威仪中，常现清净，乃至示现种种过患，心无骄慢，况复抟财妻子眷属，\n", "若善男子，于彼善友不起恶念，即能究竟成就正觉，心华发明，照十万刹。\n", "善男子，彼善知识所证妙法，应离四病。\n", "云何四病，一者作病，若复有人作如是言，我于本心作种种行，欲求圆觉，彼圆觉性非作得故，说名为病；\n", "二者任病，若复有人作如是言，我等今者不断生死，不求涅槃，涅槃生死无起灭念，任彼一切随诸法性，欲求圆觉，彼圆觉性非任有故，说名为病；\n", "三者止病，若复有人作如是言，我今自心永息诸念，得一切性寂然平等，欲求圆觉，彼圆觉性非止合故，说名为病，\n", "四者灭病，若复有人作如是言，我今永断一切烦恼，身心毕竟空无所有，何况根尘虚妄境界，一切永寂，欲求圆觉，彼圆觉性非寂相故，说名为病。\n", "离四病者，则知清净，作是观者，名为正观，若他观者，名为邪观。\n", "善男子，末世众生欲修行者，应当尽命供养善友，事善知识，彼善知识欲来亲近，应断骄慢，若复远离，应断嗔恨，现逆顺境，犹如虚空，了知身心毕竟平等，与诸众生同体无异，如是修行，方入圆觉。\n", "善男子，末世众生不得成道，由有无始自他憎爱，一切种子，故未解脱，若复有人观彼怨家，如己父母，心无有二，即除诸病，于诸法中自他憎爱，亦复如是。\n", "善男子，末世众生欲求圆觉，应当发心作如是言，尽于虚空一切众生，我皆令入究竟圆觉，于圆觉中无取觉者，除彼我人一切诸相，如是发心，不堕邪见。\n", "尔时世尊欲重宣此义，而说偈言：\n", "普觉汝当知，末世诸众生。\n", "欲求善知识，应当求正见。\n", "心远二乘者，法中除四病。\n", "谓作止任灭，亲近无骄慢。\n", "远离无嗔恨，见种种境界。\n", "心当生希有，还如佛出世。\n", "不犯非律仪，戒根永清净。\n", "度一切众生，究竟入圆觉。\n", "无彼我人相，当依正智慧。\n", "便得超邪见，证觉般涅槃。"]
          },
          {
            "id": 12,
            "level": 3,
            "title": "圆觉菩萨章",
            "brief": "",
            "media": "round.mp3",
            "page": ["于是圆觉菩萨在大众中，即从座起，顶礼佛足，右绕三匝，长跪叉手，而白佛言：\n", "大悲世尊，为我等辈，广说净觉种种方便，令末世众生有大增益。\n", "世尊，我等今者已得开悟，若佛灭后，末世众生未得悟者，云何安居，修此圆觉清净境界，此圆觉中三种净观，以何为首，惟愿大悲，为诸大众及末世众生施大饶益。作是语已，五体投地，如是三请，终而复始。\n", "尔时世尊告圆觉菩萨言：善哉善哉，善男子，汝等乃能问于如来如是方便，以大饶益施诸众生，汝今谛听，当为汝说。时圆觉菩萨奉教欢喜，及诸大众默然而听。\n", "善男子，一切众生，若佛住世，若佛灭后，若法末时，有诸众生具大乘性，信佛秘密大圆觉心，欲修行者，若在伽蓝安处徒众，有缘事故随分思察，如我已说，若复无有他事因缘，即建道场，当立期限，若立长期，百二十日，中期百日，下期八十日，安置净居，若佛现在，当正思惟，若佛灭后，施设形像，心存目想，生正忆念，还同如来常住之日，悬诸幡华，经三七日，稽首十方诸佛名字，求哀忏悔，遇善境界，得心轻安，过三七日，一向摄念。\n", "若经夏首三月安居，当为清净菩萨止住，心离声闻，不假徒众。\n", "至安居日，即于佛前作如是言：我比丘比丘尼，优婆塞优婆夷某甲，踞菩萨乘，修寂灭行，同入清净实相住持，以大圆觉为我伽蓝，身心安居平等性智，涅槃自性无系属故，今我敬请，不依声闻，当与十方如来，及大菩萨，三月安居，为修菩萨无上妙觉大因缘故，不系徒众。\n", "善男子，此名菩萨示现安居，过三期日，随往无碍。\n", "善男子，若彼末世修行众生，求菩萨道入三期者，非彼所闻一切境界，终不可取。\n", "善男子，若诸众生修奢摩他，先取至静，不起思念，静极便觉，如是初静，从于一身至一世界，觉亦如是。\n", "善男子，若觉遍满一世界者，一世界中有一众生起一念者，皆悉能知，百千世界亦复如是，非彼所闻一切境界，终不可取。\n", "善男子，若诸众生修三摩钵提，先当忆想十方如来十方世界一切菩萨，依种种门，渐次修行勤苦三昧，广发大愿，自薰成种，非彼所闻一切境界，终不可取。\n", "善男子，若诸众生修于禅那，先取数门，心中了知生住灭念，分齐头数，如是周遍四威仪中，分别念数无不了知，渐次增进，乃至得知百千世界一滴之雨，犹如目睹所受用物，非彼所闻一切境界，终不可取，是名三观初首方便。\n", "若诸众生遍修三种，勤行精进，即名如来出现于世，若后末世钝根众生，心欲求道不得成就，由昔业障，当勤忏悔，常起希望，先断憎爱嫉妒谄曲，求胜上心，三种净观随学一事，此观不得，复习彼观，心不放舍，渐次求证。\n", "尔时世尊欲重宣此义，而说偈言：\n", "圆觉汝当知，一切诸众生，\n", "欲求无上道，先当结三期。\n", "忏悔无始业，经于三七日。\n", "然后正思惟，非彼所闻境。\n", "毕竟不可取，奢摩他至静。\n", "三摩正忆持，禅那明数门。\n", "是名三净观，若能勤修习。\n", "是名佛出世，钝根未成者。\n", "常当勤心忏，无始一切罪。\n", "诸障若消灭，佛境便现前。"]
          },
          {
            "id": 13,
            "level": 3,
            "title": "贤善首菩萨章",
            "brief": "",
            "media": "round.mp3",
            "page": ["于是贤善首菩萨在大众中，即从座起，顶礼佛足，右绕三匝，长跪叉手，而白佛言：大悲世尊，广为我等及末世众生，开悟如是不思议事。\n", "世尊，此大乘教，名字何等，云何奉持，众生修习得何功德，云何使我护持经人，流布此教至于何地。作是语已，五体投地，如是三请，终而复始。\n", "尔时，世尊告贤善首菩萨言：善哉善哉，善男子，汝等乃能为诸菩萨及末世众生，问于如来如是经教，功德名字，汝今谛听，当为汝说。时贤善首菩萨奉教欢喜，及诸大众默然而听。\n", "善男子，是经百千万亿恒河沙诸佛所说，三世如来之所守护，十方菩萨之所皈依，十二部经清净眼目，是经名大方广圆觉陀罗尼，亦名修多罗了义，亦名秘密王三昧，亦名如来决定境界，亦名如来藏自性差别，汝当奉持。\n", "善男子，是经唯显如来境界，唯佛如来能尽宣说，若诸菩萨及末世众生，依此修行，渐次增进，至于佛地。\n", "善男子，是经名为顿教大乘，顿机众生从此开悟，亦摄渐修，一切群品，譬如大海，不让小流，乃至蚊虻及阿修罗，饮其水者，皆得充满。\n", "善男子，假使有人，纯以七宝积满三千大千世界以用布施，不如有人，闻此经名及一句义。\n", "善男子，假使有人，教百恒河沙众生得阿罗汉果，不如有人，宣说此经分别半偈。\n", "善男子，若复有人，闻此经名信心不惑，当知是人，非于一佛二佛种诸福慧，如是乃至尽恒河沙一切佛所，种诸善根，闻此经教，汝善男子，当护末世修行者，无令恶魔及诸外道恼其身心，令生退屈。\n", "尔时会中有火首金刚，摧碎金刚，尼蓝婆金刚等，八万金刚，并其眷属，即从座起，顶礼佛足，又绕三匝，而白佛言：世尊，若后末世一切众生，有能持此决定大乘，我当守护如护眼目，乃至道场所修行处，我等金刚自领徒众，晨夕守护，令不退转，其家乃至永无灾障，疫病销灭，财宝丰足，常不乏少。\n", "尔时大梵王，二十八天王，并须弥山王，护国天王等，即从座起，顶礼佛足，右绕三匝，而白佛言：世尊，我亦守护是持经者，常令安隐，心不退转。\n", "尔时有大力鬼王，名吉槃荼，与十万鬼王，即从座起，顶礼佛足，右绕三匝，而白佛言：世尊，我亦守护是持经人，朝夕侍卫，令不退屈，其人所居一由旬内，若有鬼神侵其境界，我当使其碎如微尘。\n", "佛说此经已，一切菩萨天龙鬼神八部眷属，及诸天王梵王等，一切大众，闻佛所说，皆大欢喜，信受奉行。"]
          }
        ],
        "page": ""
      },
      {
        "id": 2,
        "level": 2,
        "title": "简介",
        "brief": "",
        "media": "round.mp3",
        "list": [],
        "page": ["全经一般分作序、正、流通三分。共有十二章，主要内容是释迦牟尼佛回答文殊菩萨、普贤菩萨、普眼菩萨、金刚藏菩萨、弥勒菩萨、清净慧菩萨、威德自在菩萨、辩音菩萨、净诸业障菩萨、普觉菩萨、圆觉菩萨和贤善首菩萨就有关修行菩萨道所提出的问题，以长行和偈颂形式宣说如来圆觉的妙理和方法。此经在《开元释教录》中被列于大乘“修多罗藏”，后收入华严部。\n\n", "北都藏海寺道诠法师《疏》又云：羯湿弥罗三藏法师佛陀多罗，长寿二年（693）龙集癸巳，持于梵本方至神都，于白马寺翻译，四月八日毕。其度语、笔受、证义诸德，具如别录。不知此说本约何文？素承此人学广道高，不合孟浪。（中略）然入藏诸经，或失译主，或无年代者亦多，古来诸德皆但以所诠义宗定其真伪矣。\n", "同《疏钞》卷四之上又说（卍续14·563下）：‘言龙集者，有释云高宗大帝，（中略）此说恐谬：（中略）长寿年是则天之代，然今亦未委其指的也，待更寻检。疏具如别录者，复不知是何图录，悉待寻勘。’可见古德对此经的翻译记载多有所疑，但都相信其真诠不谬，而并致其笃信之忱。\n", "此经的内容，是佛为文殊、普贤等十二位菩萨宣说如来圆觉的妙理和观行方法。全经一般分作序、正、流通三分。\n", "初，序分，叙述佛入于神通大光明藏三昧，诸佛众生清净寂灭平等圆满不二所现净土，有文殊师利等十二大菩萨为上首的十万大菩萨众，皆入此三昧，住于如来平等法会。\n\n", "次，正宗分，叙佛因文殊师利等十二大菩萨次第请问，而依次宣说圆觉的义理和观行，即分十二章，每章先以长行问答说法，后以偈颂重宣其义。其中：\n", "(1)文殊章：是一经的宗趣所在。宣说有大陀罗尼──圆觉法门，流出一切清净真如、菩提、涅槃及波罗蜜。显示佛菩萨的因行果相都不外乎修证本有的圆觉道理。以下各章即说其观行。\n", "(2)普贤章：说示圆觉境界的修行方便，远离一切幻妄境界，知幻即离，离幻即觉。\n", "(3)普眼章：说示修习圆觉，应当正念，远离诸幻，先依奢摩他行，坚持净戒，宴坐静观身心幻垢、人法二空，乃至幻灭垢尽，一切清净，觉性平等不动。\n", "(4)金刚藏章：说示圆觉本性平等不坏，众生有思惟心，不能测度如来境界，故应先断无始轮回根本。\n", "(5)弥勒章：说示爱欲为轮回根本，一切众生由本贪欲，发挥无明，显出五性差别，依事理二障而现深浅。应发大愿，求善知识，渐断诸障，证大圆觉。\n", "(6)清净慧章：说示圆觉自性本无取证，但于除灭一切幻化修证位中，有凡夫随顺觉性、菩萨未入地者随顺觉性、菩萨已入地者随顺觉性、如来随顺觉性诸位差别。\n", "(7)威德自在章：说示修行的方便，依着众生的根性而有三种差别：奢摩他，三摩钵提，禅那。此三法门若得圆证，即成圆觉。\n", "(8)辩音章：说示单修奢摩他或三摩钵提或禅那一法，乃至或先或后齐修二法乃至三法等二十五种清净定轮的修行方法。\n", "(9)净诸业障章：说示觉性本净，但由众生从无始以来，妄执有我、人、众生、寿命，认四颠倒为实我体，妄生嗔爱，生妄业道，不能入于清净觉海。\n", "(10)普觉章：说示欲求圆觉，应除作、任、止、灭四种病相，以及去除诸病，求证圆觉之道。\n", "(11)圆觉章：说示修行大圆觉者，长期、中期、下期三种安居的方法，以及修习奢摩他、三摩钵提、禅那三观等方便。\n", "(12)贤善首章：说示此经名《大方广圆觉陀罗尼》，亦名《修多罗了义》等五名，并信闻受持此经的功德利益等。"]
      },
      {
        "id": 3,
        "level": 2,
        "title": "历史",
        "brief": "",
        "media": "round.mp3",
        "list": [],
        "page": ["译者：据《开元释教录》卷九说（大正55·565a）：沙门佛陀多罗，唐云觉救，北印度罽宾人也，于东都白马寺译《圆觉了义经》一部。\n", "此经是唐、宋以来天台宗、贤首宗、禅宗等盛行讲习的经典。最早提倡此经的是华严宗五祖圭峰宗密，他为此经作了七部注解，著名的有《大疏释义钞》、《圆觉经略疏》、《圆觉经略疏钞》。\n\n", "此经在经录中被列于大乘修多罗藏，后世更收入华严部。这是由于此经所说（大正17·913b）‘圆觉流出一切清净真如、菩提、涅槃及波罗蜜’、（大正17·913c）‘如法界性究竟圆满遍十方故’（〈文殊章〉），又说（大正17·914a）‘一切众生种种幻化皆生如来圆觉妙心’（〈普贤章〉），（大正17·921c）‘是经唯显如来境界，唯佛如来能尽宣说’（〈贤善首章〉），这都合乎华严宗圆摄一切诸法、直显本来成佛的圆教旨趣。因此唐·宗密禅师认为此经‘分同华严圆教’，后世学人都列之于华严部类。又此经在禅门中也传习甚广，即因此经显示的修行方便，处处与禅法相合。经中所说（大正17·914a）：‘远离一切幻化虚妄，（中略）心如幻者亦复远离，远离为幻亦复远离；离远离幻亦复远离，（中略）知幻即离不作方便，离幻即觉亦无渐次’（〈普贤章〉），（大正17·915c）‘何况能以有思惟心，测度如来圆觉境界’（〈金刚藏章〉）、（大正17·917a）‘无取无证，于实相中实无菩萨及诸众生’、（大正17·917a）‘修多罗教如标月指，（中略）了知所标，毕竟非月’（〈清净慧章〉），以及奢摩他、三摩钵提、禅那三种禅法及二十五种清净定轮，乃至远离作、止、任、灭四种禅病（七至十一章），这些教旨都适用于禅门修学，因而此经在丛林中盛行流传。经中最后并称（大正17·921c）‘是经名为顿教大乘，顿机众生从此开悟，亦摄渐修一切群品’，后世学人也即称此经为大乘顿教。 \n", "至于此经在教禅之间的盛行弘传，实倡始于唐·圭峰宗密禅师（780～841），即宗密上承贤首（法藏）、清凉（澄观）的华严教系，又承菏泽（神会）、荆南（惟忠）遂州（道圆）的南宗禅系，对于此经极为欣契，自称（卍续14·217上）‘禅遇南宗，教逢斯典，一言之下心地开通，一轴之中义天朗耀’（《圆觉经大疏》序），而殷殷致力于此经的弘阐。所著有《圆觉经大疏》十二卷、《大疏钞》二十六卷、《略疏》四卷、《略疏钞》十二卷、《大疏科》三卷、《道场证义》十八卷，精详地显发了此经的义蕴。此外，他还著有《圆觉经礼忏略本》四卷、《圆觉经道场六时礼》一卷等（见《义天录》〈海东有本见行录〉）。宗密在《圆觉经大疏钞》卷一之下中自称（卍续14· 445上）：\n", "至十七世纪以来，有武林陆通律寺寂正撰《要解》二卷、憨山德清撰《直解》二卷、二楞庵通润撰《近释》六卷、居士焦竑撰《精解译林》二卷（现存上卷）、禅宗罗峰弘丽撰《句释正白》六卷、贤首宗徒通润撰《折义疏》六卷、净挺撰《圆觉连珠》一卷等。这是由于宋、明以来佛教界形成禅教融会的风气，而此经乃契其机，因而讲述颇盛。\n", "‘此经具法性、法相、破相三宗经论，南北顿渐两宗禅门，又分同华严圆教，具足悟修门户，（中略）宗密遂研精覃思，竟无疲厌；后因攻华严大部，清凉广疏，穷本究末，又遍阅藏经，凡所听习咨询讨论披读，一一对详圆觉，以求旨趣；（中略）率愚为《疏》，至（长庆）三年（823）夏终，方遂终毕。’\n", "于此显示宗密著《疏》的内容和他教禅兼弘的宗旨。因此在华严和禅宗盛行的当时，由于宗密的弘扬，致使此经广行流传。而宗密的疏钞即为后世学人依凭的要籍。\n", "在宗密以前，此经的著疏已有四家，即唐京报国寺惟悫《疏》一卷、先天寺悟实《疏》二卷、荐福寺坚志《疏》四卷、北都藏海寺道诠《疏》三卷。宗密当时皆反覆研味，认为（卍续14·239上）‘各有其长，悫邈经文，简而可览；实述理性，显而有宗；诠多专于佗词，志可利于群俗。’（《圆觉经大疏》卷上之二）此外宗密又闻江淮间也另有疏流行，但未亲见（同《疏钞》卷四之上）。自宗密疏出，文义精朗，以上各疏即均晦佚无传（见清远《圆觉经略疏钞随文要解》）。\n", "宗密以后，至十一世纪间，贤首宗学者杭州慧因寺净源，曾据宗密的《道场修证仪》删订为《圆觉经略本道场修证仪》一卷，用以便于修习。十二世纪间，毗陵华严寺观复撰有《圆觉经钞辩疑误》二卷，以勘定当时《疏钞》刊行本的错误。随后有西蜀龙翔寺复庵道辉撰《圆觉经类解》八卷，经镜庵行霆加以修订行世。至宋孝宗则以禅学思想撰《御注圆觉经》二卷。毗陵华严寺清远撰《圆觉经疏钞随文要解》十二卷。又当时教禅一致的风气流行，于时有龙江章江禅院如山撰《圆觉经略疏序注》一卷。此外尚有德素撰《玄议》二卷、法圆撰《经解》二卷、道璘撰《地位章》一卷、《三观扶宗息非》一卷等（均见《义天录》）。\n", "又天台宗徒有秀州竹庵可观撰《圆觉手鉴》一卷、澄觉神焕撰《疏》二卷、景德寺居式撰《疏》四卷、慈室妙云撰《直解》三卷、柏庭善月撰《略解》一卷（见《佛祖统纪》卷十四至卷十八）。十三世纪间，苕水古云元粹依天台教观，参考神焕、居式、可观、慈室诸《疏》，并据宗密《疏钞》撰《集注》二卷，其中保存了已经散佚的天台诸家的注解。潼川居简序此书云（卍续16·1下）：\n", "‘圭峰发明此经，造疏数万言，（中略）由唐至今，广略并行，西南学徒，家有其书，吁嘻盛哉。江淮荆蛮稍若不竞，天台再造于五季乱离之际，鼓行吴越间，作者辈出，巉然见头角，由是二家之言，肝胆楚越，咫尺云壤。’\n", "于此可见台、贤两宗学人并重此经而见解各别。稍后又有台州崇善教寺智聪撰《心镜》六卷、居士周琪撰《夹颂集解讲义》十二卷，这都是阐述教禅一致的理解之作。\n", "此经从唐以来，在朝鲜半岛甚为流行，据《义天录》〈有本见行录〉，可知当时（1090）尚传存有坚志《疏》，以及宗密、净源、大轲、德素、法圆、善聪、仲希、道璘等疏著，其中以宗密的《疏钞》流传最广。同时此经在日本禅教间也盛行传持，著名的注疏有凤潭的《集注日本决》五卷、普寂的《义疏》二卷、大内青峦的《讲义》一卷、汤次了荣的《研究》一卷等。（高观如）\n\n", "◎附：太虚〈圆觉经经义提示〉（摘录自《圆觉经略释》）\n", "甲、[托本在佛] 托本如云根据点、出发点之意。此经以佛果之境界，为经义之根据；虽所谈者周摄于万法，而根据则在于佛果。何以见之？如〈文殊章〉云：‘无上法王有大陀罗尼名为圆觉。’此圆觉为无上法王所有，故知全经托本，惟在佛果。又如〈普贤章〉云：‘一切众生种种幻化，皆生如来圆觉妙心。’〈普眼章〉云：‘欲求如来净圆觉心。’〈金刚藏章〉云：‘测度如来圆觉境界。’〈弥勒章〉云：‘愿我今者住佛圆觉。’〈圆觉章〉云：‘信佛秘密大圆觉心。’〈贤善首章〉云：‘是经惟显如来境界’等，在在可见。他经立说，或依于心，或依众生，五阴、六尘，乃至或依般若。此经则依于佛地心境，此为第一重应知之义。\n", "乙、[被机在顿] 佛说法皆对机，此经为何等机耶？乃被顿机。大略顿机有二：一者，对渐为顿，谓渐机修学小乘，然后回向大乘，顿机则直入大乘。二者，顿时成佛为顿，谓利根人，不但不从小向大，乃至菩萨因地亦不须经过，只一闻佛乘，即能超凡入如来地；此种直超佛果，乃大乘中之顿机。本经所被，重在后者。何以见之？如〈文殊章〉云：‘知是空花，即无轮转。’〈普贤章〉云：‘知幻即离，不作方便；离幻即觉，亦无渐次。’〈清净慧章〉云：‘居一切时不起妄念，于诸妄心亦不息灭，住妄想境不加了知，于无了知不辩真实。’〈贤善首章〉云：‘是经名为顿教大乘，顿机众生从此开悟。’又如经言：‘亦摄渐修一切群品，譬如大海，不让小流。’则知本经正被在顿，旁亦摄渐。彼闻经而先获理解，渐事行修者，固无所碍；但不若顿入顿超者之受益，乃为此经正被之机耳。\n", "丙、[注重在行] 佛学有境、有行、有果。境者，知识之对象；行者，实地之修习；果者，功效之确证。三者虽有偏重，决无偏废；非如世间讲学，只求知解，不求效果。故佛经有注重在境而多分说境者；有注重在行若果，而多分说行说果者；亦有平均说之者。此经则特重于行，虽说境而明境在行，虽说果而明行之果。如文殊请问如来本起因地法行，其所对境，乃起行之因地可见。〈普贤〉、〈普眼〉二章，全明修行。他如说行位、行法、行过患、行方便等，皆可见注重在行。此从正面而言。又从反面亦可见此经不重知解：如〈金刚藏章〉云：‘犹如空花，复结空果，展转妄想，无有是处。’〈净诸业障章〉云：‘无令求悟，唯益多闻，增长我见，但当精勤，降伏烦恼’等。尤有进者，经名圆觉，而十二菩萨中有圆觉菩萨，此菩萨所问，乃为入手方便，从中可见此经不特注重在行，尤特别注重入手方便之行。\n", "上来略以三条提示，则此经全部之义，已如网在纲，有条不紊。"]
      },
      {
        "id": 4,
        "level": 2,
        "title": "来源及考证",
        "brief": "",
        "media": "round.mp3",
        "list": [],
        "page": ["根据中文名称，回译为梵文，本经梵名可能为Mahāvaipulya pūrṇabuddhasūtra prassanārtha sūtra。\n\n", "在智升《续古今译经图记》中，首次记录此书为佛陀多罗 (Buddhatrāta)所译，但译出时间不详，佛陀多罗的生平也没被记录下来。圭峰宗密在《圆觉经大疏》中记录了一个说法，此经于长寿二年（693年）译出，但也无法提供更精确的资料，此外，宗密曾见到一古本，据传贞观21年（647年）于潭州宝云寺译出，但无法确定真假。\n\n", "日僧道元认为《圆觉经》与《楞严经》的内容与其他大乘经典不一致，认为这两本经典可能是伪经。因为早期经录皆未提及此经，中国学者如胡适、吕澂等，认为此经并非由印度传来，而是中土高僧所作，时间约在西元7世纪与8世纪之间。\n\n", "但也有许多学者认为此经是由印度传来，他们主张，此经应该是私人译经，不是奉诏而译，因此未被列入早期经录。"]
      }
    ]
  },
  {
    "id": 1010,
    "level": 1,
    "title": "佛说八大人觉经",
    "brief": "后汉沙门安世高译",
    "media": "eight.mp3",
    "page": "",
    "sections": [
      {
        "id": 1,
        "level": 2,
        "title": "经文",
        "brief": "",
        "media": "eight.mp3",
        "list": [],
        "page": ["为佛弟子，常于昼夜，至心诵念八大人觉：\n\n", "第一觉悟：世间无常；国土危脆，四大苦空，五阴无我，生灭变异，虚伪无主，心是恶源，形为罪薮，如是观察，渐离生死。\n", "第二觉知：多欲为苦；生死疲劳，从贪欲起，少欲无为，身心自在。\n", "第三觉知：心无厌足，惟得多求，增长罪恶；菩萨不尔，常念知足，安贫守道，惟慧是业。\n", "第四觉知：懈怠坠落；常行精进，破烦恼恶，摧伏四魔，出阴界狱。\n", "第五觉悟：愚痴生死；菩萨常念，广学多闻，增长智慧，成就辩才，教化一切，悉以大乐。\n", "第六觉知：贫苦多怨，横结恶缘；菩萨布施，等念怨亲，不念旧恶，不憎恶人。\n", "第七觉悟：五欲过患；虽为俗人，不染世乐，常念三衣，瓦钵法器，志愿出家，守道清白，梵行高远，慈悲一切。\n", "第八觉知：生死炽然，苦恼无量；发大乘心，普济一切，愿代众生，受无量苦，令诸众生，毕竟大乐。\n", "如此八事，乃是诸佛，菩萨大人，之所觉悟，精进行道，慈悲修慧，乘法身船，至涅盘岸。复还生死，度脱众生。以前八事，开导一切，令诸众生，觉生死苦，舍离五欲，修心圣道。若佛弟子，诵此八事，于念念中，灭无量罪，进趣菩提，速登正觉，永断生死，常住快乐。"]
      },
      {
        "id": 2,
        "level": 2,
        "title": "注释",
        "brief": "",
        "media": "eight.mp3",
        "list": [],
        "page": ["四魔：指烦恼魔、五蕴魔、死魔及他化自在天魔。\n", "「怨」 ，《大正藏》本原作「冤」。\n", "五欲：指染着色、声、香、味、触等五境所起之五种情欲。\n", "三衣：乃比丘随身之物。在比丘六物中特别重要者有安陀会、□多罗僧、僧伽梨等三种僧衣。\n", "梵行：即道俗二众所修之清净行为。以梵天断淫欲、离淫欲者，故称梵行。"]
      },
      {
        "id": 3,
        "level": 2,
        "title": "大意",
        "brief": "",
        "media": "eight.mp3",
        "list": [],
        "page": ["做为佛门弟子，应当精勤奋进，不分白天黑夜，怀着一颗至诚之心，诵念使人摆脱愚痴、走上觉悟之路的八种大智慧。\n", "第一种智慧：觉悟到世间万物都不是永恒长存的，人们赖以生存的国土也是危在旦夕，地水火风所构成的物质，从真理的角度看，也不过是苦的根源，全为虚妄；色、受、想、行、识这五种遮盖人们智慧的阴霾，是没有一个真正恒常不变的「我」的存在；世间事物的生灭和变异并没有主宰，而是人们由于愚痴所引起的妄见。人们遭受污染的心是所有罪恶的根源，而以「四大」和合的人身，则是所有罪恶的承担者。只有做这样的观想，才能逐渐摆脱业报轮回，远离生死，永住常、乐、我、净的涅槃境界。\n", "第二种智慧：要知晓欲望越大，苦恼也就越多。人的生死轮回、疲劳不堪，都是由贪欲而起；人如果能做到将欲望降到最低限度，与世无争，就能做到轻松自在，身心健康。\n", "第三种智慧：要懂得心是永远没有满足的时候，只会一心追求得到的更多，导致罪恶不断地积累增长；菩萨绝对不是这样；他们经常感到知足，安于物质生活的贫穷，只是一心追求智能的增长。\n", "第四种智慧：要警惕懈怠放逸，会使人坠落地狱。应当时时刻刻勇猛精进，毫不松懈地破除各种烦恼恶贼，降伏烦恼、五蕴、死、他化自在天子等四种魔的缠扰，拯救自己免受五蕴系缚之苦。\n", "第五种智慧：要明白愚昧无知导致此生死轮回。菩萨应时时刻刻提醒自己要多学知识，使自己的智能不断增长，并成就无碍的辩才，用来教化世间所有的众生，使他们都能享受到佛法至高无上的快乐。\n", "第六种智慧：要知道物质生活贫苦的人常自艾自怨，因此便会无端地和罪恶结缘；菩萨布施的时候，于有积怨和情同义笃的人是平等对待的，他们不会理会布施对象是和他有过怨隙的人，也不会对恶人产生反感。\n", "第七种智慧：要当心过多地贪求感官的刺激的祸害。即使是在家俗人，也不要沾染世俗享乐的坏毛病。要常念并敬佩那些身披袈裟、手持瓦钵和法器志愿出家的人，他们纯洁无瑕地遵守戒律和佛法，道德高尚，境界深远，对世间一切均持有慈悲心。\n", "第八种智慧：必须明白生死轮回就像猛火烧身，永无止境地遭受无边苦海。所以应该发大乘心，普济一切众生出离苦海，甘愿替众生受无止境的苦，使得众生享受真正究竟的无边快乐。\n", "以上所说的八件事，是佛、菩萨已经明白的了，他们以勇猛精进、义无返顾之心修行佛法，怀着一颗大慈大悲的心而增长智慧，借助佛的无上功德和无边法力，到达那至高无上涅槃境界；随后又回到这生死轮回、苦海无边的人世间，来教化、度脱众生同到光明彼岸。以上所说的八种智慧，可以开导所有种族、阶层的人们乃至含有灵性的生物，使得一切有情之物，知道生死轮回的痛苦，抛弃刺激人们感官的各种欲望，走上修行佛法、摆脱轮回的光明坦途。\n", "做为佛门弟子，如果时时刻刻诵记这八种智慧并认真奉行，就会在实践中渐渐灭除无边罪业，进入觉悟的境界，迅速证得正果，永远断除生死轮回，常住那清净快乐的涅槃彼岸。"]
      },
      {
        "id": 4,
        "level": 2,
        "title": "简介",
        "brief": "",
        "media": "eight.mp3",
        "list": [],
        "page": ["全一卷。后汉安世高译。收于大正藏第十七册。本经以说明诸佛菩萨等大人应觉知思念之八种法。佛弟子须观察体会八大人觉，以作自觉、觉他之修行。本经之八大人觉系指觉世间无常、觉多欲、觉心不足、觉懈怠、觉愚痴、觉贫怨、觉欲过患、觉生死。\n", "八大人觉在阿含经典、佛遗教经、成实论中均广有论说，其顺序、名称虽异，然旨趣则同。明代智旭曾为作‘八大人觉经略解’［八大人觉之原始研究（增永灵凤）］"]
      },
      {
        "id": 5,
        "level": 2,
        "title": "讲记摘要",
        "brief": "",
        "media": "eight.mp3",
        "list": [],
        "page": ["《佛遗教经》、《佛说四十二章经》、以及《佛说八大人觉经》，通常称为“佛遗教三经”。这三部经，是佛法流传到中国，最早的经典。其中字数最少的，是《佛说八大人觉经》，只有三百七十二个字。虽然经文简短，可是，它的内容丰富，言简意赅，这是诸佛菩萨所觉悟的八项真理，对我们现实的人生，很切实的指出了一条修行的大道。它具足了原始佛教的精髓，也包涵了菩萨救世的精神，可算是融合了大小乘佛法的精义，这是一部为佛弟子：无论是自求解脱、或救度众生的菩萨行者，所必须受持读诵的圣典！（自立法师语）。\n", "这部《八大人觉经》，是从修学佛法开始，乃至成就佛果位为止。本经完全是启发我们觉悟世间的一切都是痛苦，而使我们对于佛法能生起信心；并且指示我们要如何去修行，要怎样成就佛道，这是一部对修学佛法，非常重要的经典。而其中的文字很简短，却把修学方法的纲领，说得清清楚楚。像这样简单详明的经典，正契合今日分秒必争的时代，这对于时光宝贵的诸位同修们来说，想要研究佛法，这部经非常适合。所以这部经，值得我们学习的。（净空法师语）。"]
      }
    ]
  },
  {
    "id": 1011,
    "level": 1,
    "title": "佛说四十二章经",
    "brief": "后汉迦叶摩腾竺法兰同译",
    "media": "eight.mp3",
    "page": "",
    "sections": [
      {
        "id": 1,
        "level": 2,
        "title": "经文",
        "brief": "",
        "media": "eight.mp3",
        "list": [],
        "page": ["世尊成道已。作是思惟。离欲寂静。是最为胜。住大禅定。降诸魔道。於鹿野苑中。转四谛法轮。度憍陈如等五人。而证道果。复有比丘所说诸疑。求佛进止。世尊教敕。一一开悟。合掌敬诺。而顺尊敕。\n", "佛言。辞亲出家。识心达本。解无为法。名曰沙门。常行二百五十戒。进止清净。为四真道行。成阿罗汉。阿罗汉者。能飞行变化。旷劫寿命。住动天地。次为阿那含。阿那含者。寿终灵神。上十九天。证阿罗汉。次为斯陀含。斯陀含者。一上一还。即得阿罗汉。次为须陀洹。须陀洹者。七死七生。便证阿罗汉。爱欲断者。如四肢断。不复用之。\n", "佛言。出家沙门者。断欲去爱。识自心源。达佛深理。悟无为法。内无所得。外无所求。心不系道。亦不结业。无念无作。非修非证。不历诸位。而自崇最。名之为道。\n", "佛言。剃除须发。而为沙门。受道法者。去世资财。乞求取足。日中一食。树下一宿。慎勿再矣。使人愚蔽者。爱与欲也。\n", "佛言。众生以十事为善。亦以十事为恶。何等为十。身三。口四。意三。身三者。杀。盗。淫。口四者。两舌。恶口。妄言。绮语。意三者。嫉。恚。痴。如是十事。不顺圣道。名十恶行。是恶若止。名十善行耳。\n", "佛言。人有众过。而不自悔。顿息其心。罪来赴身。如水归海。渐成深广。若人有过。自解知非。改恶行善。罪自消灭。如病得汗。渐有痊损耳。\n", "佛言。恶人闻善。故来扰乱者。汝自禁息。当无［目真］责。彼来恶者。而自恶之。\n", "佛言。有人闻吾守道。行大仁慈。故致骂佛。佛默不对。骂止。问曰。子以礼从人。其人不纳。礼归子乎。对曰。归矣。佛言。今子骂我。我今不纳。子自持祸。归子身矣。犹响应声。影之随形。终无免离。慎勿为恶。\n", "佛言。恶人害贤者。犹仰天而唾。唾不至天。还从己堕。逆风扬尘。尘不至彼。还坌己身。贤不可毁。祸必灭己。\n", "佛言。博闻爱道。道必难会。守志奉道。其道甚大。\n", "佛言。睹人施道。助之欢善。得福甚大。沙门问曰。此福尽乎。\n", "佛言。譬如一炬之火数百千人。各以炬来分取。熟食除冥。此炬如故。福亦如之。\n", "佛言。饭恶人百。不如饭一善人。饭善人千。不如饭一持五戒者。饭五戒者万。不如饭一须陀洹。饭百万须陀洹。不如饭一斯陀含。饭千万斯陀含。不如饭一阿那含。饭一亿阿那含。不如饭一阿罗汉。饭十亿阿罗汉。不如饭一辟支佛。饭百亿辟支佛。不如饭一三世诸佛。饭千亿三世诸佛。不如饭一无念无住无修无证之者。\n", "佛言。人有二十难。贫穷布施难。豪贵学道难。弃命必死难。得睹佛经难。生值佛世难。忍色忍欲难。见好不求难。被辱不瞋难。有劫不临难。触事无心难。广学博究难。除灭我慢难。不轻未学难。心行平等难。不说是非难。会善知识难。见性学道难。随化度人难。睹境不动难。善解方便难。\n", "沙门问佛。以何因缘。得知宿命。会其至道。佛言。净心守志。可会至道。譬如磨镜。垢去明存。断欲无求。当得宿命。\n", "沙门问佛。何者为善。何者最大。佛言。行道守真者善。志与道合者大。\n", "沙门问佛。何者多力。何者最明。佛言。忍辱多力。不怀恶故。兼加安健。忍者无恶。必为人尊。心垢灭尽。净无瑕秽。是为最明。未有天地。逮於今日。十方所有。无有不见。无有不闻。得一切智。可谓明矣。\n", "佛言。大怀爱欲。不见道者。譬如澄水。致手搅之。众人共临。无有睹其影者。人以爱欲交错。心中浊兴。故不见道。汝等沙门。当舍爱欲。爱欲垢尽。道可见矣。\n", "佛言。夫见道者。譬如持炬。入冥室中。其冥即灭。而明独存。学道见谛。无明即灭。而明常存矣。\n", "佛言。吾法念无念念。行无行行。言无言言。修无修修。会者近尔。迷者远乎。言语道断。非物所拘。差之毫厘。失之须臾。\n", "佛言。观天地。念非常。观世界。念非常。观灵觉。即菩提。如是知识。得道疾矣。\n", "佛言。当今身中四大。各自有名。都无我者。我既都无。其如幻耳。\n", "佛言。人随情欲。求於声名。声名显著。身已故矣。贪世常名。而不学道。枉功劳形。譬如烧香。虽人闻香。香之烬矣。危身之火。而在其後。\n", "佛言。财色於人。人之不舍。譬如刀刃有蜜。不足一餐之美。小儿舔之。则有割舌之患。\n", "佛言。人系於妻子舍宅。甚於牢狱。牢狱有散释之期。妻子无远离之念。情爱於色。岂惮驱驰。虽有虎口之患。心存甘伏。投泥自溺。故曰凡夫。透得此门。出尘罗汉。\n", "佛言。爱欲莫甚於色。色之为欲。其大无外。赖有一矣。若使二同。普天之人。无能为道者矣。\n", "佛言。爱欲之人。犹如执炬。逆风而行。必有烧手之患。\n", "天神献玉女於佛。欲坏佛意。佛言革囊众秽。尔来何为。去。吾不用。天神愈敬。因问道意。佛为解说。即得须陀洹果。\n", "佛言。夫为道者。犹木在水。寻流而行。不触两岸。不为人取。不为鬼神所遮。不为洄流所住。亦不腐败。吾保此木。决定入海。学道之人。不为情欲所惑。不为众邪所娆。精进无为。吾保此人。必得道矣。\n", "佛言。慎勿信汝意。汝意不可信。慎勿与色会。色会即祸生。得阿罗汉已。乃可信汝意。\n", "佛言。慎勿视女色。亦莫共言语。若与语者。正心思念。我为沙门。处於浊世。当如莲华。不为泥污。想其老者如母。长者如姊。少者如妹。稚者如子。生度脱心。息灭恶念。\n", "佛言。夫为道者。如被乾草。火来须避。道人见欲。必当远之。\n", "佛言。有人患淫不止。欲自断阴。佛谓之曰。若断其阴。不如断心。心如功曹。功曹若止。从者都息。邪心不止。断阴何益。佛为说偈。欲生於汝意。意以思想生。二心各寂静。非色亦非行。佛言。此偈是迦叶佛说。\n", "佛言。人从爱欲生忧。从忧生怖。若离於爱。何忧何怖。\n", "佛言。夫为道者。譬如一人与万人战。挂铠出门。意或怯弱。或半路而退。或格斫而死。或得胜而还。沙门学道。应当坚持其心。精进勇锐。不畏前境。破灭众魔。而得道果。\n", "沙门夜诵迦叶佛遗教经。其声悲紧。思悔欲退。佛问之曰。汝昔在家。曾为何业。对曰。爱弹琴。佛言弦缓如何。对曰。不鸣矣。弦急如何。对曰。声缓矣。急缓得中如何。对曰。诸音普矣。佛言。沙门学道亦然。心若调适。道可得矣。於道若暴。暴即身疲。其身若疲。意即生恼。意若生恼。行即退矣。其行既退。罪必加矣。但清净安乐。道不失矣。\n", "佛言。如人锻铁。去滓成器。器即精好。学道之人。去心垢染。行即清净矣。\n", "佛言。人离恶道。得为人难。既得为人。去女即男难。既得为男。六根完具难。六根既具。生中国难。既生中国。值佛世难。既值佛世。遇道者难。既得遇道。兴信心难。既兴信心。发菩提心难。既发菩提心。无修无证难。\n", "佛言。佛子离吾数千里。忆念吾戒。必得道果。在吾左右。虽常见吾。不顺吾戒。终不得道。\n", "佛问沙门。人命在几间。对曰。数日间。佛言。子未知道。复问一沙门。人命在几间对曰。饭食间。佛言。子未知道。复问一沙门。人命在几间对曰。呼吸间。佛言。善哉。子知道矣。\n", "佛言。学佛道者。佛所言说。皆应信顺。譬如食蜜。中边皆甜。吾经亦尔。\n", "佛言。沙门行道。无如磨牛。身虽行道。心道不行。心道若行。何用行道。\n", "佛言。夫为道者。如牛负重。行深泥中。疲极不敢。左右顾视。出离淤泥。乃可苏息。沙门当观情欲。甚於淤泥。直心念道。可免苦矣。\n", "佛言。吾视王侯之位。如过隙尘。视金玉之宝。如瓦砾。视纨素之服。如敝帛。视大千界。如一诃子。视阿耨池水。如涂足油。视方便门。如化宝聚。视无上乘。如梦金帛。视佛道。如眼前华。视禅定。如须弥柱。视涅槃。如昼夕寤。视倒正。如六龙舞。视平等。如一真地。视兴化。如四时木。\n", "诸大比丘。闻佛所说。欢喜奉行。"]
      },
      {
        "id": 2,
        "level": 2,
        "title": "简介",
        "brief": "",
        "media": "eight.mp3",
        "list": [],
        "page": ["据历史记载，《佛说四十二章经》是从印度传到中国来的第一部重要经典著作。迦叶摩腾、竺法兰把佛所说的某一段话称为一章，共选集了四十二段话，编集成了这部《佛说四十二章经》。又绘画释迦牟尼佛像供养，由是东土佛法僧三宝具足，是为佛教传入中国之始。《佛说四十二章经》集结了佛陀关于持戒、忍辱、断欲、精进、观空等事的四十二段语录。通篇言简义丰，明了易懂，通摄大小乘一切教义，涵诸法要。这部经典反复强调了持戒的重要性，告诉佛教弟子应该如何修行。祖师大德将此经和《佛遗教经》、《八大人觉经》合称之为《佛遗教三经》。\n\n", "作为中国第一部翻译经典，也是世界上最早的汉译佛经。中印文化的交流，可推溯至秦汉初期，但直到东汉明帝时才真正成熟。历史上记载，东汉明帝永平七年，一日，明帝夜梦金人，项光如日，飞进皇宫。次日，明帝便召集群臣征问梦境，太史傅毅占卜后，回答：「臣听说西域有得道者，人称为『佛』。《周书异记》亦曾记载周昭王二十六年，夜间有五色祥光直贯太微星，当时的太史苏由就上奏昭王：『西方有大圣人出世，一千年后，其声教将流传此土。』昭王就下令将此事刻于石上永志纪念。因此，由年代来推算，现在应当是圣人教化东来之时。陛下梦见的金人，想必就是佛了。」\n", "于是明帝派遣博士王遵、郎中蔡愔、中郎将秦景等一行十八人，西行天竺求迎佛法。当他们途经大月氏国时，遇见迦叶摩腾与竺法兰两位尊者，得知他们是天竺的具德高僧，便传达了汉明帝的心愿；适逢两位尊者也早有弘法度生的悲愿，于是一行人便迎接尊者返回洛阳。\n", "两位尊者不辞劳顿，历经万难，一路上以白马驮负经像及舍利，终于在永平十年抵达洛阳。明帝非常钦敬尊者以弘法为志的精神，特别以国礼接待，翌年并在洛阳城西门外建寺供养尊者，为纪念此因缘故命名「白马寺」，成为中国第一座佛寺。至于佛像及舍利，则分别供奉于南宫的清凉台及寿陵上，这也是中国有佛像的开端。 \n", "两位尊者有了汉明帝的护持，便着手翻译带来的佛经，并撷取大小乘义理，译出《四十二章经》。由于此经文简要平实，且富含哲理，很快就为当时的贵族及士大夫所传诵，佛法也因此随之深入民间，融入中国人的生活中。"]
      },
      {
        "id": 3,
        "level": 2,
        "title": "评析",
        "brief": "",
        "media": "eight.mp3",
        "list": [],
        "page": ["《佛说四十二章经》是一部既概括简短，而又十分重要的经典。读者试想：汉明帝自从永平三年某夜梦见“金人”以后，为什么对此便念念不忘？后来经过大臣们四年多郑重其事地历史查考和研究分析以后，确认在西方印度有佛出世，并留有与中国儒、道之教有所不同的教理。因而明帝特地组织了一个具有十八人之多的探访团，西去印度求法；结果在中印度的地方，遇到了二位神通广大的高僧迦叶摩腾和竺法兰。请问读者：佛经种类数量浩大：真是汗牛充栋，为什么这两位神异高僧，会首先选择这部《佛说四十二章经》把它传到中国来呢？\n", "有些人说，这是一部讲小乘佛法的经典。其实不然。这部经典，佛并不是在一个专门的法会上说的，而是在佛涅盘以后，由他的弟子们，把他一生所说的一些警句，择要系统编集而成。也就是宣化上人所说的：这是一部“佛的语录”。把佛所说的某一段话称为一章，共选集了四十二段话，编集成了这部《佛说四十二章经》。因此，这部经典实在既不能说单只是小乘佛法，也不能说单只是大乘佛法；而是综合佛一生所说的大小乘全部佛法。\n", "这部经典，实在集结得很好，充分反映了佛说法的全部过程。从小到大，由浅入深。从小乘的须陀洹、斯陀含、阿那含和阿罗汉四果开始，而至申述“念等本空”：“念无念念，行无行行，言无言言，修无修修”，“言语道断，非物所拘”；强调“真假并观”：“念非常，观灵觉，即菩提”；以及“无著得道”：“不为情欲所惑，不为众邪所娆，精进无为”；进而阐明中道要义：“处中得道”“清净安乐”；最后则归结于佛法的根本真理：“生即有灭”以及“达世如幻”。通过有生有灭如幻如化的相对真理，而达到真实不虚、如如不动，乃至动静一体的大乘绝对真理。\n", "在这部经中，从第二章起，有很多章节，一再强调要：“断欲绝求”、“割爱去贪”、“舍爱得道”、“财色招苦”、“色欲障道”、“欲火烧身”、“意马莫纵”、“正观敌色”、“欲火远离”、“心寂欲除”，乃至“直心出欲”。在四十二个章节中，共有十一个（四分之一强），反复强调断欲割爱，绝求去贪，直心离欲的问题。\n", "由此可见，断欲去贪对修道得道的重要性了，这也可知，宣化上人所以要作此浅释和出版此经的苦口婆心了。所以，实在也可以说，这部经典，真是拯救西方社会，乃至世界各国社会，因误用物质文明而产生严重流弊的一帖良药了。\n", "《佛说四十二章经》，这部经的名字有七个字，这七个字有通、有别。通，就是这一个“经”字，这是一个通名，佛所说一切经典的通名就叫“经”。在“经”的上边又有一个别名，别名就是这一部经自己的名字，它一个特别的名字，和其他经不一样的名字。这经就好像我们人都叫人，这是一个通名；人又有自己的名字，姓张的叫张某某，姓李的叫李某某，都有一个自己的名字。佛说经也是这个样子，有通名，有别名。“佛说四十二章”是这部经的一个别名，别名里边又分出来这部经是人法立题。人，佛是人；四十二章经，是法，所以叫人法立题。\n", "这部经是佛所说的法，佛的弟子在结集经藏的时候，把它一章一章地结集在一起，这也可以说是佛的语录，把佛所说的话，聚集在一起，成为一部经。四十二章就是四十二段的语录。\n", "这是最初传到中国的经，由迦叶摩腾、竺法兰两位尊者用白马驮经到中国，在洛阳那儿就造了一座白马寺。白马寺是皇帝造的，就是在汉明帝的时候。\n", "“佛”是梵语，具足叫佛陀耶，翻译成中文是觉者。觉有三种：自觉、觉他、觉行圆满。\n", "自觉和凡夫是不同的，凡夫是不觉。二乘人他能自觉，自己觉悟了，所以和凡夫不同。二乘人虽然能自觉，而没有觉他，你若再能觉他，这又和二乘人不同，这就是菩萨了。菩萨既能自觉，又能觉他；既能自利，又能利他。他看一切众生都平等，所以他自己觉悟了，也愿意一切众生都觉悟，这叫觉他。菩萨虽然能觉他，可是没能做到觉行圆满。佛是既能自觉，又能觉他，觉行都圆满了，因为三觉圆满，所以就成佛。\n", "“说”，这部经是佛说的。“说”的意思是悦所怀也，什么叫悦所怀呢？就是把自己心里所欢喜的事情说出来，就觉得更欢喜了。\n", "“四十二章”，这部经有四十二章，就是四十二段佛的语录，也就是佛所说四十二章的佛法。\n", "“经”，这一个字具有贯、摄、常、法四种意思。“贯”就是贯穿所说义，好像一串念珠似地贯穿上了，把经的道理一个字、一个字贯穿在一起，这叫贯穿所说义。“摄”是摄持所化机，摄持所化的一切众生。怎么叫“常”呢？古今不变曰常，过去也不变，现在也不变，将来也不变，古今都不改变，这叫常。“法”，三世同遵曰法。三世就是过去世、现在世、未来世，三世都遵照这个法去修行，所以叫贯、摄、常、法。\n", "此外又有“涌泉义”，好像水从地里涌出来了。“绳墨义”，经就好像木匠用来画直线的东西，是一条绳，上面沾了墨，这比喻经是法的准绳。经还有很多种的意思。“经”，就是教人修行的方法。又有一个“径”的意思——是修行的一条道路。以上是《佛说四十二章经》经题简略的意思。　"]
      },
      {
        "id": 4,
        "level": 2,
        "title": "注释及分章",
        "brief": "",
        "media": "eight.mp3",
        "list": [],
        "page": ["(1)世尊：就是释迦牟尼佛，这是佛的十号之一。\n", "(2)成道已：就是在菩提树下，夜睹明星而悟道的时候。\n", "(3)作是思惟：他作这么一种想。\n", "(4)离欲寂静：离欲，就是没有这种欲念，没有这个染污法。寂静就是清净，无所作为，在那儿如如不动。\n", "(5)是最为胜：这是最殊胜的，最不可思议的。\n", "(6)住大禅定：在这大禅定里住著。\n", "(7)降诸魔道：这一切的魔王外道也能降伏了。\n", "(8)于鹿野苑中：佛作是思惟观察，看憍陈如这五个人应该先得度，所以他就到鹿野苑中。\n", "(9)转四谛法轮：四谛就是苦集灭道。苦，是世间之果；集，是世间之因；灭，是出世之果；道，是出世之因。苦集灭道，这叫四谛法。\n", "(10)复有比丘所说诸疑：又有其他的比丘，以后向佛请法，来问他们的疑难，问他们所不明白的道理。\n", "(11)求佛进止：请佛决定他们是可以向前修行？还是停止？求佛给他们一个决定的选择。\n", "(12)世尊教敕，一一开悟：佛有教敕。教，教化；敕，敕令，就是给他们命令。佛给他们开示教化，他们每一个比丘都开悟了。\n", "(13)合掌敬诺：合起掌来恭恭敬敬而应诺，应诺就是秉承佛教去修行了。\n", "(14)而顺尊敕：随顺世尊所教的道理去修行。\n\n", "第一章 出家证果  第二章 断欲绝求\n", "第三章 割爱去贪  第四章 善恶并明\n", "第五章 转重令轻  第六章 忍恶无嗔\n", "第七章 恶还本身  第八章 尘唾自污\n", "第九章 返本会道  第十章 施饭转胜\n", "十一章 喜施获福  十二章 举难劝修\n", "十三章 问道宿命  十四章 请问善大\n", "十五章 请问力明  十六章 舍爱得道\n", "十七章 明来暗谢  十八章 念等本空\n", "十九章 假真并观  二十章 推我本空\n", "二十一章 名声丧本\n", "二十二章 财色招苦\n", "二十三章 妻子甚狱\n", "二十四章 色欲障道\n", "二十五章 欲火烧身\n", "二十六章 天魔娆佛\n", "二十七章 无著得道\n", "二十八章 意马莫纵\n", "二十九章 正观敌色\n", "三十章 欲火远离\n", "三十一章 心寂欲除\n", "三十二章 我空怖灭\n", "三十三章 智明破魔\n", "三十四章 处中得道\n", "三十五章 垢净明存\n", "三十六章 辗转获胜\n", "三十七章 念戒近道\n", "三十八章 生即有灭\n", "三十九章 教诲无差\n", "四十章 行道在心\n", "四十一章 直心出欲\n", "四十二章 达世如幻 。"]
      },
      {
        "id": 5,
        "level": 2,
        "title": "源流和版本",
        "brief": "",
        "media": "eight.mp3",
        "list": [],
        "page": ["东汉时，佛教从西域传入中国，《四十二章经》也随之从大月氏传入。《后汉书》中记载襄楷在延熹九年（166年）上书桓帝，其中曾经引用《四十二章经》的内容，证明在东汉时此经已经传至中国。但是襄楷引用的文句跟现代的文本不同，应该是东汉古本。\n", "《四十二章经》在东汉时不止一次被译出，因此在魏晋之间，已经有数个版本的《四十二章经》流传。至刘宋时，《四十二章经》只存两个译本，一是东汉古本，另一则是支谦译本。东汉古本因为文句质朴，不如支谦译本文义优美，所以慢慢亡佚了。现在所存的是支谦译本。\n\n", "现存《四十二章经》，分别来自三个版本：\n", "高丽版大藏经，宋真宗注本，守遂注本\n", "高丽版大藏经出于北宋初，内容最接近古本。宋真宗注本及守遂注本，经过许多修饰，已经失真，混入许多中国儒家、道家及禅宗的思想。后世最风行的版本是守遂注本，但是它也是删改最多的版本。\n\n", "梁启超曾怀疑此书为伪作，他在《四十二章经辩伪》中说：“质而言之，则乃撰本，而非译本也。......其人不能于汉代译家中求之，只能向三国两晋著作家中求之。要之，此书必为中国人作，而非译自印度。作者必为南人，而非北人。其年代最早不过吴，最晚不过东晋。而其与汉明无关系，则可断言也。”\n", "此说为汤用彤所反驳。现代学者多数都接受汤用彤的说法。\n", "北京大学教授林梅村认为，此经译自健陀罗文《法句经》；而季羡林认为，此书是译自大夏文的《法句经》，原先只称为《佛经四十二章》，并不是一部完整的“经”，而是与《法句经》相同，是佛教僧侣从佛教经文中抄写出片段，作为佛教入门之用。"]
      }
    ]
  },
  {
    "id": 1012,
    "level": 1,
    "title": "佛遗教经",
    "brief": "姚秦三藏法师鸠摩罗什译",
    "media": "heir.mp3",
    "page": "",
    "sections": [
      {
        "id": 1,
        "level": 2,
        "title": "经文",
        "brief": "",
        "media": "heir.mp3",
        "list": [],
        "page": ["释迦牟尼佛，初转法轮，度阿若憍陈如；最后说法，度须跋陀罗。所应度者，皆已度讫。于娑罗双树间，将入涅槃。是时中夜，寂然无声，为诸弟子略说法要。\n", "汝等比丘！于我灭后，当尊重珍敬波罗提木叉，如闇遇明，贫人得宝当知此则是汝等大师，若我住世无异此也，持净戒者。不得贩卖贸易，安置田宅，畜养人民奴卑畜生，一切种植及诸财宝，皆当远离，如避火坑。不得斩伐草木，垦土掘地。合和汤药，占相吉凶，仰观星宿，推步盈虚，历数算计，皆所不应，节身时食，清净自活，不得参预世事，通致使命，咒术仙药，结好贵人，亲厚媟慢，皆不应作。当自端心，正念求度，不得包藏瑕疵，显异惑众，于四供养，知量知足，趣得供事，不应畜积。\n", "此则略说持戒之相，戒是正顺解脱之本，故名波罗提木叉。因依此戒，得生诸禅定，及灭苦智慧。是故比丘，当持净戒，勿令毁缺。若能持净戒，是则能有善法。若无净戒，诸善功德皆不得生。是以当知，戒为第一安隐功德住处。\n", "汝等比丘！已能住戒，当制五根，勿令放逸，入于五欲。譬如牧牛之人，执杖视之，不令纵逸，犯人苗稼。若纵五根，非唯五欲，将无涯畔，不可制也。亦如恶马，不以辔制，将当牵人墬于坑陷。如被劫贼，苦止一世，五根贼祸，殃及累世，为害甚重，不可不慎。是故智者制而不随，持之如贼，不令纵逸，假令纵之，皆亦不久见其磨灭。此五根者，心为其主，是故汝等，当好制心。心之可畏，甚于毒蛇、恶兽、怨贼、大火越逸，未足喻也。譬如有人，手执蜜器，动转轻躁，但观其蜜，不见深坑。譬如狂象无钩，猿猴得树腾跃踔踯，难可禁制，当急挫之，无令放逸。纵此心者，丧人善事，制之一处，无事不办。是故比丘，当勤精进，折伏汝心。\n", "汝等比丘！受诸饮食，当如服药，于好于恶，勿生增减。趣得支身，以除饥渴。如蜂采华，但取其味，不损色香。比丘亦尔，受人供养，趣自除恼，无得多求，坏其善心。譬如智者，筹量牛力所堪多少，不令过分，以竭其力。\n", "汝等比丘！昼则勤心修习善法，无令失时，初夜后夜，亦勿有废。中夜诵经，以自消息，无以睡眠因缘，令一生空过，无所得也。当念无常之火，烧诸世间，早求自度，勿睡眠也。诸烦恼贼，常伺杀人，甚于怨家，安可睡眠，不自警寤。烦恼毒蛇，睡在汝心，譬如黑蚖，在汝室睡，当以持戒之钩，早摒除之。睡蛇既出，乃可安眠。不出而眠，是无惭人也。惭耻之服，于诸庄严，最为第一。惭如铁钩，能制人非法，是故常当惭愧，无得暂替。若离惭耻，则失诸功德。有愧之人，则有善法；若无愧者，与诸禽兽无相异也。\n", "汝等比丘！若有人来，节节支解，当自摄心，无令嗔恨，亦当护口，勿出恶言。若纵恚心，即自妨道，失功德利。忍之为德，持戒苦行，所不能及，能行忍者，乃可名为有力大人。若其不能欢喜忍受恶骂之毒，如饮甘露者，不名入智慧人也。所以者何，嗔恚之害，则破诸善法，坏好名闻。今世后世，人不喜见。当知嗔心，甚于猛火，常当防护，无令得入。劫功德贼，无过嗔恚，白衣受欲，非行道人，无法自制，嗔犹可恕。出家行道，无欲之人，而怀嗔恚，甚不可也。譬如清冷云中，霹雳起火，非所应也。\n", "汝等比丘！当自摩头，已舍饰好，著坏色衣，执持应器，以乞自活，自见如是。若起憍慢，当疾灭之。增长憍慢，尚非世俗白衣所宜，何况出家入道之人，为解脱故，自降其身而行乞耶。\n", "汝等比丘，谄曲之心与道相违，是故宜应质直其心。当知谄曲，但为欺诳，入道之人，则无是处。是故汝等，宜当端心，以质直心为本。汝等比丘，当知多欲之人，多求利故，苦恼亦多。少欲之人，无求无欲，则无此患。直尔少欲，尚宜修习，何况少欲，能生诸功德。少欲之人，则无谄曲以求人意，亦复不为诸根所牵。行少欲者，心则坦然，无所忧畏，触事有余，常无不足。有少欲者，则有涅槃，是名少欲。\n", "汝等比丘！若欲脱诸苦恼，当观知足。知足之法，即是当乐安隐之处。知足之人，虽卧地上，犹为安乐；不知足者，虽处天堂，亦不称意。不知足者，虽富而贫；知足之人，虽贫而富。不知足者，常为五欲所牵，为知足者之所怜愍，是名知足。\n", "汝等比丘，欲求寂静无为安乐，当离愦闹，独处闲居，静处之人，帝释诸天，所共敬重，是故当舍己众他众，空闲独处，思灭苦本。若乐众者，则受众恼，譬如大树众鸟集之，则有枯折之患。世间缚者，没于众苦，譬如老象溺泥，不能自出，是名远离。\n", "汝等比丘，若勤精进，则事无难者，是故汝等当勤精进。譬如小水长流，则能穿石。若行者之心，数数懈废，譬如钻火，未热而息，虽欲得火，火难可得，是名精进。\n", "汝等比丘，求善知识，求善护助，无如不忘念。若有不忘念者，诸烦恼贼则不能入。是故汝等，常当摄念在心。若失念者，则失诸功德。若念力坚强，虽入五欲贼中，不为所害。譬如著铠入阵，则无所畏，是名不忘念。\n", "汝等比丘！若摄心者，心则在定。心在定故，能知世间生灭法相，是故汝等，常当精勤修习诸定。若得定者，心则不散，譬如惜水之家，善治堤塘。行者亦尔，为智慧水故，善修禅定，令不漏失，是名为定。\n", "汝等比丘，若有智慧，则无贪著。常自省察，不令有失，是则于我法中，能得解脱。若不尔者，既非道人，又非白衣，无所名也。实智慧者，则是度老病死海坚牢船也，亦是无明黑暗大明灯也，一切病者之良药也，伐烦恼树之利斧也。是故汝等，当以闻思修慧而自增益。若人有智慧之照，虽是肉眼，而是明见人也，是名智慧。\n", "汝等比丘，若种种戏论，其心则乱，虽复出家，犹未得脱。是故比丘，当急舍离乱心戏论。若汝欲得寂灭乐者，唯当善灭戏论之患，是名不戏论。\n", "汝等比丘！于诸功德，常当一心，舍诸放逸，如离怨贼。大悲世尊，所说利益，皆已究竟。汝等但当勤而行之。若于山间，若空泽中，若在树下，闲处静室，念所受法，勿令忘失，常当自勉，精进修之，无为空死，后致有悔。我如良医！知病说药，服与不服，非医咎也。又如善导，导人善道，闻之不行，非导过也。\n", "汝等若于苦等四谛有所疑者，可疾问之，毋得怀疑，不求决也。尔时世尊，如是三唱，人无问者，所以者何？众无疑故。时阿免楼驼，观察众心，而白佛言：‘世尊！月可令热，日可令冷，佛说四谛，不可令异。佛说苦谛实苦，不可令乐。集真是因，更无异因，苦若灭者，即是因灭。因灭故果灭，灭苦之道，实是真道。更无余道。世尊！是诸比丘，于四谛中，决定无疑。’\n", "于此众中，所作未办者，见佛灭度，当有悲感。若有初入法者，闻佛所说，即皆得度。譬如夜见电光，即得见道。若所作已办，已度苦海者，但作是念：‘世尊灭度，一何疾哉！’\n", "阿免楼驼虽说此语，众中皆悉了达四圣谛义。世尊欲令此诸大众皆得坚固，以大悲心，复为众说：‘汝等比丘，勿怀悲恼，若我住世一劫，会亦当灭。会而不离，终不可得。自利利他，法皆具足，若我久住，更无所益。应可度者，若天上人间，皆悉已度。其未度者，皆亦已作得度因缘。自今以后，我诸弟子，展转行之，则是如来法身，常在而不灭也。是故当知，世皆无常，会必有离，勿怀忧恼，世相如是。当勤精进，早求解脱；以智慧明，灭诸痴暗。’\n", "世实危脆、无坚牢者，我今得灭，如除恶病。此是应舍之身，罪恶之物，假名为身，没在老病生死大海，何有智者，得除灭之，如杀怨贼，而不欢喜。\n", "汝等比丘！常当一心，勤求出道。一切世间动不动法，皆是败坏不安之相。汝等且止，勿得复语，时将欲过，我欲灭度，是我最后之所教诲。"]
      },
      {
        "id": 2,
        "level": 2,
        "title": "简介",
        "brief": "",
        "media": "heir.mp3",
        "list": [],
        "page": ["《佛遗教经》：简称《遗教经》，又名《佛垂般涅槃略说教诫经》，一卷，姚秦·鸠摩罗什译，是佛陀释迦牟尼一生弘法言教内容的概括总结，是佛将入涅槃前对众弟子语重心长的谆谆教诲，也是佛留给后代所有想离苦得乐者的得度因缘。\n", "《佛遗教经》主要由三部分构成,这就是大家熟悉的“序分”、“正宗分”、“流通分”。\n", "本经,佛陀先从尊重“戒”的重要性谈起,并扼要地点明“戒”相,接着提出了修行过程中应该对治的烦恼恶业,诸如放逸、懈怠、睡眠、嗔恚、傲慢、谄曲等障道之法。之后,强调了“修集”出世间法知足、无求、静修、精进、摄念、禅定、智慧等的重要意义。最后,表明“常当一心,勤求出道”,是为遗嘱的真正目的之所在。\n", "全文,虽以佛教“七众弟子”中的“比丘”为说话对象,但其实,它是对以“比丘”为首的所有佛教徒的嘱咐。本经言简意赅,语言流畅,比喻生动,妙句横生。全文2300余字,字字佛陀心血。\n", "《遗教经》,是记载着佛临涅槃时的教诫,用现在大家都明白的话来说,就是一封“遗嘱”。教是教诫、嘱咐之义。从广义上讲,凡是佛说的言教,都是佛的遗教。因为,都是佛遗留下来的言教。但是,严格一点说,我们学习的这部《佛遗教经》才是佛的遗教。因为,它是佛将要入“涅槃”时所说的。\n", "《佛遗教经》,又名《佛垂涅槃略说教诫经》。两者意义一样。“垂涅槃”,就是指佛将要“临终”的时候。“涅槃”是梵语,译成中文有“灭度”、“圆寂”、“不生不灭”等意思。意指灭除生死、忧悲、苦恼一切污染不净之法,圆满成就智慧福德,证得永恒寂静、不可思议的最安乐的解脱境界。\n", "高僧大德特别重视本经,就连帝王将相读了本经也推崇备至。唐太宗李世民就是其中的一位。为了推行学习《遗教经》,他颁发诏书。在《文馆辞林》中,我们看到他的《施行遗教经敕》。敕中有这样说道:“《遗教经》是佛临涅槃所说,诫勒弟子,甚为详要。末俗缁素,并不崇奉。大道将隐,微言且绝。永怀圣教,用思弘阐,宜令所司,差书手十人,多写经本,务尽施行。所须纸笔墨等,有司准给。其官宦五品已上,及诸州刺史,各付一卷。”弘法利生,帝王比我们还着急。身为佛教徒读到此文,应该感触甚深。\n", "后世,有古寺大刹以《遗教经》为每日念诵功课,常住僧众必须背诵。有名寺梵刹以《遗教经》为日常生活行为准则。《遗教经》、《四十二章经》、《八大人觉经》更被合称为《佛遗教三经》。《遗教经》是佛陀临终前的嘱咐,是佛陀一代时教的总结性经典,是佛教徒日常修行生活手册,是每一位佛教徒必须要学习的。"]
      },
      {
        "id": 3,
        "level": 2,
        "title": "背景历史",
        "brief": "",
        "media": "heir.mp3",
        "list": [],
        "page": ["《佛遗教经》倍受历代僧俗大众乃至帝王的推崇，唐太宗颁行敕令以护持佛法、弘阐圣教；宋真宗挥毫作序为雕版流通、宣扬法奥。世亲菩萨著作《遗教经论》，从七方面阐释教诫深远意义，在佛教界具有广泛深刻影响。汉地作注之古大德代不乏人，明·藕益智旭大师之《佛遗教经解》最值得捧读。书圣王羲之、唐代著名书法家孙过庭、南宋大书法家张即之所书《佛遗教经》字帖，冠绝古今，各领风骚，受历代知识分子推崇、珍爱，被无数书法爱好者观赏、临摹。\n", "若想修道成功，若欲超脱轮回，就要以戒为师，就要修身口意，就要诵习本经。此经言简意赅，深入浅出，字字珠玑，韵味无穷，译文经罗什大师推敲锤炼，故而词达意顺，古朴典雅，朗朗上口，耐人吟咏。为出家在家佛教徒之行动指南，亦为各行各业求知者之闲暇珍玩。\n\n", "唐太宗施行《遗教经》敕\n", "法者，如来灭后，以末代浇浮，付嘱国王大臣，护持佛法。然僧尼出家，戒行须备。若纵情淫逸，触涂烦恼，关涉人间，动违经律，既失如来玄妙之旨，又亏国王受付之义。《遗教经》，是佛临涅槃所说，诫敕弟子，甚为详要。末俗缁素，并不崇奉，大道将隐，微言且绝，永怀圣教，用思弘阐。宜令所司，差书手十人，多写经本，务尽施行。所须纸笔墨等，有司准给。其官宦五品以上，及诸州刺史，各付一卷。若见僧尼行业，与经文不同，宜公私劝勉，必使遵行。（大藏新纂卍字续藏经三十七册·六百三十一页）\n\n", "宋真宗《遗教经》序\n", "夫道非远人，教本无类，虽蠢动之形各异，而常乐之性斯同。由爱欲之纷纶，致轮回之增长。是以迦维之圣，出世而流慈，舍卫之区，随机而演法。既含灵而悉度，将顺俗以归真，犹于双树之间，普告大乘之众，示五根之可戒，问四谛之所疑，期法奥之宣扬，俾众心而坚固。大悲之念，斯谓至乎！朕祈嗣庆基，顾惭凉德，常遵先训，庶导秘诠。因览斯经，每怀钦奉，冀流通而有益，仍俾镂于方板，所期贻厥庶邦，凡在群伦，勉同归向云尔。（大藏新纂卍字续藏经三十七册·六百三十一页）"]
      },
      {
        "id": 4,
        "level": 2,
        "title": "注释",
        "brief": "",
        "media": "heir.mp3",
        "list": [],
        "page": ["祈嗣庆基，顾惭凉德”：期望后代人丁兴旺、繁荣昌盛，具有坚固的社稷、幸福的根基；然而环视自己，道德平庸、功德浅薄，感到非常惭愧。\n\n", "“贻厥庶邦”：yíjuéshùbāng，遗留给国家的百姓们。即将《佛遗教经》刻板流通，使当时及后代的人民都能够读到，接受佛法的甚深教益。\n\n", "“亲厚媟xiè慢，皆不应作”：媟慢也就是一些唱歌、跳舞、饮酒的酒吧，或者是做种种不合法的人，或者男的、女的，乱七八糟的，这不必详细说出来。亲厚就是对他们不知有多好，和他们做朋友，和这些或者做妓女、娼妓这一类的人来往很密切，很有感情的，去亲厚这些狎昵傲慢的人。这些事情，真正修道的人都不应该去做。（宣化上人）\n\n", "踔踯 chuō zhí，踢打戏弄，来回攀援。"]
      }
    ]
  },
  {
    "id": 1013,
    "level": 1,
    "title": "观世音菩萨普门品",
    "brief": "姚秦三藏法师鸠摩罗什译",
    "media": "heir.mp3",
    "page": "",
    "sections": [
      {
        "id": 1,
        "level": 2,
        "title": "经文",
        "brief": "",
        "media": "pumeng.mp3",
        "list": [],
        "page": ["尔时无尽意菩萨即从座起，偏袒右肩，合掌向佛，而作是言：“世尊，观世音菩萨以何因缘，名观世音？”\n", "佛告无尽意菩萨：“善男子，若有无量百千万亿众生受诸苦恼，闻是观世音菩萨，一心称名，观世音菩萨即时观其音声，皆得解脱。\n", "“若有持是观世音菩萨名者，设入大火，火不能烧，由是菩萨威神力故。若为大水所漂，称其名号，即得浅处。若有百千万亿众生，为求金、银、琉璃、砗磲、玛瑙、珊瑚、琥珀、真珠等宝，入于大海，假使黑风吹其船舫，飘堕罗刹鬼国，其中若有乃至一人称观世音菩萨名者，是诸人等，皆得解脱罗刹之难。以是因缘，名观世音。\n", "“若复有人临当被害，称观世音菩萨名者，彼所执刀杖，寻段段坏，而得解脱。若三千大千国土，满中夜叉、罗刹欲来恼人，闻其称观世音菩萨名者，是诸恶鬼，尚不能以恶眼视之，况复加害。设复有人，若有罪、若无罪，杻械枷锁检系其身，称观世音菩萨名者，皆悉断坏，即得解脱。若三千大千国土，满中怨贼，有一商主将诸商人，赍持重宝，经过险路。其中一人作是唱言：‘诸善男子，勿得恐怖，汝等应当一心称观世音菩萨名号。是菩萨能以无畏施于众生，汝等若称名者，于此怨贼，当得解脱。’众商人闻，俱发声言：‘南无观世音菩萨！’称其名故，即得解脱。无尽意，观世音菩萨摩诃萨威神之力，巍巍如是。\n", "“若有众生，多于淫欲，常念恭敬观世音菩萨，便得离欲。若多瞋恚，常念恭敬观世音菩萨，便得离瞋。若多愚痴，常念恭敬观世音菩萨，便得离痴。无尽意，观世音菩萨有如是等大威神力，多所饶益，是故众生常应心念。\n", "“若有女人，设欲求男，礼拜供养观世音菩萨，便生福德智慧之男。设欲求女，便生端正有相之女，宿植德本，众人爱敬。无尽意，观世音菩萨有如是力，若有众生，恭敬礼拜观世音菩萨，福不唐捐。是故众生，皆应受持观世音菩萨名号。\n", "“无尽意，若有人受持六十二亿恒河沙菩萨名字，复尽形供养饮食、衣服、卧具、医药，于汝意云何？是善男子、善女人功德多否？”\n", "无尽意言：“甚多，世尊。”\n", "佛言：“若复有人，受持观世音菩萨名号，乃至一时礼拜供养。是二人福，正等无异，于百千万亿劫，不可穷尽。无尽意，受持观世音菩萨名号，得如是无量无边福德之利。”\n", "无尽意菩萨白佛言：“世尊，观世音菩萨云何游此娑婆世界？云何而为众生说法？方便之力，其事云何？”\n", "佛告无尽意菩萨：“善男子，若有国土众生，应以佛身得度者，观世音菩萨即现佛身而为说法。应以辟支佛身得度者，即现辟支佛身而为说法。应以声闻身得度者，即现声闻身而为说法。应以梵王身得度者，即现梵王身而为说法。应以帝释身得度者，即现帝释身而为说法。应以自在天身得度者，即现自在天身而为说法。应以大自在天身得度者，即现大自在天身而为说法。应以天大将军身得度者，即现天大将军身而为说法。应以毗沙门身得度者，即现毗沙门身而为说法。应以小王身得度者，即现小王身而为说法。应以长者身得度者，即现长者身而为说法。应以居士身得度者，即现居士身而为说法。应以宰官身得度者，即现宰官身而为说法。应以婆罗门身得度者，即现婆罗门身而为说法。应以比丘、比丘尼、优婆塞、优婆夷身得度者，即现比丘、比丘尼、优婆塞、优婆夷身而为说法。应以长者、居士、宰官、婆罗门妇女身得度者，即现妇女身而为说法。应以童男、童女身得度者，即现童男、童女身而为说法。应以天、龙、夜叉、乾闼婆、阿修罗、迦楼罗、紧那罗、摩睺罗伽、人非人等身得度者，即皆现之而为说法。应以执金刚神得度者，即现执金刚神而为说法。无尽意，是观世音菩萨成就如是功德，以种种形，游诸国土，度脱众生。是故汝等，应当一心供养观世音菩萨。是观世音菩萨摩诃萨，于怖畏急难之中，能施无畏，是故此娑婆世界皆号之为施无畏者。”\n", "无尽意菩萨白佛言：“世尊，我今当供养观世音菩萨！”即解颈众宝珠璎珞，价值百千两金，而以与之，作是言：“仁者，受此法施珍宝璎珞。”时观世音菩萨不肯受之。无尽意复白观世音菩萨言：“仁者，愍我等故，受此璎珞。”\n", "尔时佛告观世音菩萨：“当愍此无尽意菩萨，及四众、天、龙、夜叉、乾闼婆、阿修罗、迦楼罗、紧那罗、摩睺罗伽、人非人等故，受是璎珞。”\n", "即时观世音菩萨愍诸四众，及于天、龙、人非人等，受其璎珞。分作二分，一分奉释迦牟尼佛，一分奉多宝佛塔。\n", "“无尽意，观世音菩萨有如是自在神力，游于娑婆世界。”\n", "尔时无尽意菩萨，以偈问曰：\n", "世尊妙相具，我今重问彼，\n", "佛子何因缘，名为观世音？\n", "具足妙相尊，偈答无尽意：\n", "汝听观音行，善应诸方所。\n", "宏誓深如海，历劫不思议，\n", "侍多千亿佛，发大清净愿。\n", "我为汝略说，闻名及见身，\n", "心念不空过，能灭诸有苦。\n", "假使兴害意，推落大火坑，\n", "念彼观音力，火坑变成池。\n", "或漂流巨海，龙鱼诸鬼难，\n", "念彼观音力，波浪不能没。\n", "或在须弥峰，为人所推堕，\n", "念彼观音力，如日虚空住。\n", "或被恶人逐，堕落金刚山，\n", "念彼观音力，不能损一毛。\n", "或值怨贼绕，各执刀加害，\n", "念彼观音力，咸即起慈心。\n", "或遭王难苦，临刑欲寿终，\n", "念彼观音力，刀寻段段坏。\n", "或囚禁枷锁，手足被杻械，\n", "念彼观音力，释然得解脱。\n", "咒诅诸毒药，所欲害身者，\n", "念彼观音力，还着于本人。\n", "或遇恶罗刹，毒龙诸鬼等，\n", "念彼观音力，时悉不敢害。\n", "若恶兽围绕，利牙爪可怖，\n", "念彼观音力，疾走无边方。\n", "蚖蛇及蝮蝎，气毒烟火然，\n", "念彼观音力，寻声自回去。\n", "云雷鼓掣电，降雹澍大雨，\n", "念彼观音力，应时得消散。\n", "众生被困厄，无量苦逼身，\n", "观音妙智力，能救世间苦。\n", "具足神通力，广修智方便，\n", "十方诸国土，无刹不现身。\n", "种种诸恶趣，地狱鬼畜生，\n", "生老病死苦，以渐悉令灭。\n", "真观清净观，广大智慧观，\n", "悲观及慈观，常愿常瞻仰。\n", "无垢清净光，慧日破诸暗，\n", "能伏灾风火，普明照世间。\n", "悲体戒雷震，慈意妙大云，\n", "澍甘露法雨，灭除烦恼焰。\n", "诤讼经官处，怖畏军阵中，\n", "彼观音力，众怨悉退散。\n", "妙音观世音，梵音海潮音，\n", "胜彼世间音，是故须常念。\n", "念念勿生疑，观世音净圣，\n", "于苦恼死厄，能为作依怙。\n", "具一切功德，慈眼视众生，\n", "福聚海无量，是故应顶礼。\n\n", "尔时持地菩萨即从座起，前白佛言：“世尊，若有众生，闻是观世音菩萨品自在之业，普门示现神通力者，当知是人功德不少。”佛说是普门品时，众中八万四千众生，皆发无等等阿耨多罗三藐三菩提心。"]
      },
      {
        "id": 2,
        "level": 2,
        "title": "译文",
        "brief": "仅供参考",
        "media": "pumeng.mp3",
        "list": [],
        "page": ["译文仅作参考\n\n", "这时，无尽意菩萨从座位上站起来，裸露右肩，双手合十向释迦牟尼佛致礼，开口言道：“世尊，观世音菩萨以什么因缘，而立名为观世音呢？”\n", "释迦牟尼佛告诉无尽意菩萨说：“善男子，如果有无量百千万亿那么多的众生，他们遭受到种种苦恼现在听说过观世音菩萨之后，只要一心称念他的名号，观世音菩萨就会立即观察到这音声，使那些身处苦恼的人都得到解脱。如果有人奉持称诵观世音菩萨的名号，那么即使他不幸陷入大火之中，大火也不能将其烧着，这是因为此菩萨有大威力大神力的缘故。假如有人不幸被大水卷走，只要他有称念观世音菩萨的名号，他就能很快到达浅处。假如有百千万亿那么多的众生，为了寻求金、银、琉璃、砗磲、玛瑙、珊瑚、琥珀，珍珠等宝物，乘船进入大海，即使正好碰上狂风，将其船只吹到罗刹鬼国，如果其中有人，甚至仅仅一人，称念观世音菩萨的名号，那么所遇难的人都能从鬼国中解脱出来。因为这种因缘，所以就称其为观世音菩萨。\n", "“假如有人，在他临能被害之际，只要能称念观世音菩萨的名号，那么，杀人者手里的刀杖，就会应声折坏为碎段，使受害者从危难中得到解脱。假如在三千大千世界的国土中，到处都是夜叉鬼和罗刹鬼，它们想伤害别人，然而只要一听到有人称念观世音菩萨的名号，这些恶鬼连睁开眼睛看看都不可能，何况加害于人呢？又假使有人，无论是有罪或是无罪，如果手脚被戴上镣铐，全身被枷锁缚绑，可他只要称念观世音菩萨的名号，那么所有刑具都会自动断坏，使其从束缚国得到解脱。假如在三千大千世界国土上，到处都有谋财害命的盗贼，有一位商主，率领许多商人，携带贵重珍宝，经过一段险峻的道路，其中一个商人建议大家说：‘善男子，大家不要惊恐，你们只要能一心一意地念诵观世音菩萨的名号，这位菩萨能将其无畏神力布施给大家，你们就能从怨贼的危害中获得解脱。’众商人听完他的话后，都大声念道：‘南无观世音菩萨。’因为诵念了观世音菩萨的名号的缘故，他们都立即众危难中解脱出来。\n", "“无尽意菩萨，这位菩萨众中的大菩萨观世音菩萨，他的威德神力就是如此，巍巍宏大。”\n", "“假如有众生过度沉弱于淫欲，只要常常念诵并恭敬观世音菩萨，就会自然脱离淫欲。若有众生常常·怒，只要经常念诵并恭敬观世音菩萨，便能自然脱离·恨。若有人十分愚痴，只要经常念诵观世音菩萨，就会自然脱离愚痴。无尽意菩萨啊！观世音菩萨有如此种种大威德神力，能使一切众生得到益处，因此，众生常应在内心虔诚地念诵观世音菩萨的名号。如果有女人想求男孩，只要礼拜、供养观世音菩萨，就会生下一个既有福德又有智慧的男孩；假如她想求一个妇女孩，便会生下一个相貌端正的女孩，而且这个女孩在前世就种下了善根，因此众人都很喜爱并尊敬她。\n", "释迦牟尼佛告诉无尽意菩萨说：“善男子，在三千大千世界的国土中，若有众生应以佛身而获得救度，观世音菩萨即现佛身为其说法；应以辟支佛身获得救度的，即现辟支佛身为其说法；应以声闻身获得救度的，即现声闻身为其说法；应以梵王身获得救度的，即现梵王身为其说法；应以帝释身获得救度的，即现帝释身为其说法；应以自在天身获得救度的，即现自在天身为其说法；应以大自在天身获得救度的，即现大自在天身为其说法；应以天上大将军身获得救度的，即现天上大将军身为其说法；应以·沙门身获得救度的，即现·沙门身为其说法；应以小王身获得救度的，即现小王身为其说法；应以长者身获得救度的，即现长者身为其说法；应以居士身获得救度的，即现居士身为其说法；应以婆罗门身获得救度的，即现婆罗门身为其说法；应以比丘、比丘尼、男居士、女居士身获得救度的，即现比丘、比丘尼、男居士、女居士身为其说法；应以长者、居士、宰官、婆罗门的妇女身获得救度的，即现相应的妇女身为其说法；应以童男、童女身获得救度的，即现童男、童女身为其说法；应以天神、龙神、乾闼婆、阿修罗、迦楼罗、紧那罗、摩·罗伽以及人和非人之身获得救度的，即现各之自身为其说法；应以金刚神身获得救度的，即现金刚神身为其说法。\n", "“无尽意，这位观世音成就了如此的功德，能够以各种身形游历各个国土，救度那里的众生，所以，你们应当一心一意地供养观世音菩萨。这位观世音菩萨能在众生遇到恐怖与危急、灾难之时，把无畏布施给众生，所以，这个娑婆世界都称观世音菩萨为施无畏者。”\n", "无尽意菩萨对释迦牟尼佛说：“世尊，我现在就应当供养观世音菩萨。”于是，无尽意解下脖子上的各种宝珠与璎珞，总计价值达百千两黄金，把它们供给观世音菩萨，说道：“仁慈有德的菩萨啊，请接受这如法布施的珠宝与璎珞吧！”这时，观世音菩萨不肯接受。无尽意菩萨又对观世音菩萨说：“仁慈有德的菩萨啊，请您怜悯我们，收下这些璎珞吧！”这时，释迦牟尼佛告诉观世音菩萨说：“你应当怜悯这位无尽意菩萨以及四众弟子和天神、龙神、乾闼婆、阿修罗、迦楼罗、紧那罗、摩·罗伽，还有人与非人等，因此你就接受这些璎珞吧！” 于是，观世音菩萨出于对四众弟子及天龙八部、人与非人等的怜悯，便立即收下了这些璎珞。他把这些璎珞分作两份，一份奉献给释迦牟尼佛，一份供奉多宝佛塔。\n", "释迦牟尼佛对无尽意说：“无尽意，观世音菩萨有如上所述的自在神力，所以他才能自由地游历于这个娑婆世界。”\n", "这时，无尽意菩萨以偈颂格式重问道：“具足各种妙相的世尊啊，我现在再问一问那位观世音菩萨，这位佛子以什么因缘而名叫观世音呢。”\n", "具足各种妙相的世尊也以偈颂格式回答无尽意菩萨说：“你听着，观世音菩萨的行持，善于应化于十方一切处所。他救度众生的宏誓就像大海一样深厚，即使经历许多劫数，也很难思议其程度。他奉持过千亿那么多的佛，并发下了清净的大愿。我现在为你略加讲述，如果听到观世音菩萨的名字，见到观世音菩萨的身相，心中不停地念诵菩萨的名号，那么就可以消灭三界中的各种苦难。假使有谁兴起害人之心，把某人推入大火坑中，通过念诵那个观音名号所获得的感应之力，就可使火坑变成清凉水池。或者有人漂流于大海之中，遇到毒龙、大鱼及各种鬼怪的灾难，通过念诵观音的名号获得的感应之力，即使再大的波浪也淹没不了他。或者当某人在须弥山峰上，被人推下山岩，通过念诵观音的名号获得的感应之力，就可使他像太阳住在虚空一样堕落不下。或者某人被坏人追逐，跌落到金刚山下，通过念诵那个观音菩萨名号获得的感应之力，就可使他不损一毛。或者有人遇到怨贼包围，各自持刀加害于他，通过念诵那个观音菩萨名号获得的感应之力，就可使所有的怨贼立即生出仁慈之心。或者有人遭受到国王相加的危难之苦，死亡即将临头时，通过虔诚念诵那位观音菩萨名号获得的感应之力，就可使行刑之刀接连断成几节。或者有人被枷锁囚禁起来，手与足均被镣铐束缚，通过念诵那位观音菩萨名号获得的感应之力，就可使他获释而得解脱。如果有人遇到诅咒或各种毒药加害其身，通过念诵那位观音菩萨名号获得的感应之力，就可使这些诅咒和毒药不但不能害他，而且反回去加于诅咒与投毒之人。\n", "“如果有人遇到凶恶的罗刹鬼以及毒龙和其它鬼怪等，通过念诵那位观音菩萨名号获得的感应之力，就可立即使它们全都不敢加害。如果某人被凶恶的野兽包围，这些野兽露出锐利的牙齿和爪子，十分可怖，通过念诵观音菩萨名号获得的感应之力，就可使这些野兽迅速跑到天边的远方。如果有人遇到·蛇、蝮蛇和蝎子，被如同燃烧着的烟火一样剧烈的毒气所威胁，通过念诵观音菩萨的名号获得的感应之力，就可使这些毒虫闻声布各自退回。如果遇到乌云密布，打雷闪电，降下冰雹或倾盆大雨，通过念诵那位观音菩萨名号获得的感应之力，就可使这种状况即时得到消散。\n", "众生深陷于困苦危厄之中，无量无数的痛苦逼迫其身心。观音菩萨的妙智力能够救度世间的苦难。观音菩萨具足神通之力，广泛修习智慧与方便法门，在十方的所有国土之中，无处不现其身。各种恶道即地狱、饿鬼、畜生以及善道中的生、老、病、死等各种痛苦，观音菩萨都可逐渐使其全部消灭。观音菩萨具备看破外相的真空观、毫不执著的清净观、广大圆满的智慧观，还具备拔出一切苦的悲观和给予众生一切乐的慈观，所以，你们应当时常祝愿，时常瞻仰观音菩萨。观音菩萨远离一切尘垢，所以才会有微妙的清净之光。他的智慧像太阳一样把一切黑暗全都照破了，把一切风火之灾都降伏了，从而使其智慧之光遍照一切世间。观音菩萨收持戒而获得的大悲之法体如同天雷震动一样，观音菩萨的慈悲心怀好似天上的彩云一样微妙，从而降下了甘露般的法雨，灭除了众生心头的烦恼之焰。如果争斗诉讼到官府那里，或者在两军阵前的恐惧之中，通过念诵那位观音菩萨名号获得的感应之力，就可使一切怨恨全都退散。\n", "“观世音菩萨具有微妙的声音，就像其本身的名号之音一样。观世音的音声不但微妙，而且清净，犹如大海的潮音。观世音菩萨的声音胜过了世间所有的声音，所以，你们要经常念诵观世音，每念一下都不生出疑惑之心观世音菩萨这位清净的圣者，能在众生遇到痛苦烦恼之时，或面临死亡危险之时，作为众生的依靠。他具备了一切功德，以慈父的眼光看侍一切众生，所修的福德像众水聚成大海一样无边无量，所以，你们应该顶礼膜拜观音菩萨。\n", "这时，持地菩萨从座上站起来，走向前来对释迦牟尼佛说：“世尊，若有众生听到这篇《观世音菩萨品》，知道观音菩萨自在无碍的业行，了解观音菩萨广开无量法门，示现各种神通之力救度众生，那么，我们就应当知道，此人所获得的功德的确不少。”\n", "释迦牟尼佛讲说这篇《普门品》时，参加法会的大众中有八万四行众生都发下求证至高无上圣智的誓愿。"]
      },
      {
        "id": 3,
        "level": 2,
        "title": "简介",
        "brief": "",
        "media": "pumeng.mp3",
        "list": [],
        "page": ["〈观世音菩萨普门品〉，是《妙法莲华经》（七卷本）中的第二十五品。由姚秦鸠摩罗什译长行，隋阇那崛多和笈多补译偈颂。因该经文说观世音菩萨普门圆通之德，千处祈求千处应，苦海常作度人舟，示现三十二应身，普使有情圆成佛道，开周遍法界之门，广济众生，故名“普门品”。河西王沮渠蒙逊时代，此品举世流通，功验最多，历久不衰。这部经典与〈观自在菩萨章〉、〈观世音菩萨耳根圆通章〉，被称为“观音三经”\n\n", "由于观世音信仰传入中国日益盛行，所以经文从汉文译本内抽出来，成为便于受持读诵的单行经品本。经文的原本，在汉文译本如晋竺法护的《正法华经》、姚秦鸠摩罗什法师的《妙法莲华经》等中，此品全都是长行品。直到隋代阇那崛多和笈多补译的《添品法华经》，此品才有了重颂，这和比较晚出的梵文本和藏文译本《观世音菩萨普门品》相一致（梵、藏本比隋译还要多出七个颂）。本品主要宣说观世音菩萨的普门示现。长行叙述无尽意菩萨和佛的两番问答。初次问答观世音菩萨得名因缘。二次问答观世音菩萨为众生说法的方便。末段特别赞叹观世音菩萨的弘大誓愿与神奇力量，并劝众生忆念归敬观世音(《添品法华经》在偈文前，更有庄严幢菩萨问无尽意菩萨，佛子以何因缘名观世音，无尽意菩萨便遍观观世音菩萨过去愿海，告庄严幢而说偈言等文，与偈文“具足妙相尊，偈答无尽意”语气不合，通行本已删去)。颂文之后，以持地菩萨称赞闻持本品功德作结。"]
      },
      {
        "id": 4,
        "level": 2,
        "title": "观世音菩萨",
        "brief": "",
        "media": "pumeng.mp3",
        "list": [],
        "page": ["观音菩萨：梵文Avalokiteśvara，又作观世音菩萨、观自在菩萨、光世音菩萨等，从字面解释就是“观察(世间民众的)声音”的菩萨，是四大菩萨之一。他相貌端庄慈祥，经常手持净瓶杨柳，具有无量的智慧和神通，大慈大悲，普救人间疾苦。当人们遇到灾难时，只要念其名号，便前往救度，所以称观世音。在佛教中，他是西方极乐世界教主阿弥陀佛座下的上首菩萨，同大势至菩萨一起，是阿弥陀佛身边的胁侍菩萨，并称“西方三圣”。\n", "中国的佛经自梵文译成汉文，历经一千多年的历史，其中最有名的几位大翻译师中，第一位就是鸠摩罗什三藏法师，第二位就是玄奘三藏法师。一般都称鸠摩罗什法师翻译的叫作「旧译」或「古译」，唐太宗时玄奘法师翻译的叫作「新译」。\n", "「观世音菩萨」的名字也有新译与旧译之别，最早译为「光世音」，鸠摩罗什法师译为「观世音」，玄奘三藏的《心经》译为「观自在」。\n\n", "因行与果德\n", "观世音菩萨的修行法门在显教和密教中都很受重视，显教常用的两部经典中均有特别介绍观世音菩萨，一部是《楞严经》，另一部就是《法华经》。\n", "在《楞严经》中，观世音菩萨介绍自己修行的方法，所以称为因行，也就是在因中修行的法门。\n", "《楞严经》卷六记载，在楞严会上，有二十五位大菩萨分别说自己所证得的圆通法门，最后由文殊菩萨评定，以观世音菩萨的耳根圆通最为殊胜。\n", "观世音菩萨的耳根圆通修行方法，是耳根不向外闻，而是向内自闻耳根中能闻的闻性，由此做到「动静二相，了然不生」；这也就是观察分析世间音声之虚妄不实，而能不受所动，入于如如不动的大解脱境。不像一般人的耳根是向外分别声音，以致于受外境例如赞叹或诽谤所动，生起贪、瞋、爱、恶的烦恼，促成杀、盗、淫、妄的恶业，再受轮转生死的苦报。\n", "至于《法华经》则说的是观世音菩萨的果德，也就是观世音菩萨证得耳根圆通之后，来广度众生，用心耳来听得、知道一切众生的声音，然后处处度众生，时时度众生。而〈普门品〉就是说明、介绍观世音菩萨为什么叫作观世音菩萨，以及他如何广度众生。"]
      }
    ]
  },
  {
    "id": 1015,
    "level": 1,
    "title": "杂阿含经",
    "brief": "宋天竺三藏求那跋陀罗译",
    "media": "",
    "page": "",
    "sections": [
      {
        "id": 1,
        "level": 2,
        "title": "音义及译本",
        "brief": "",
        "media": "",
        "list": [],
        "page": ["《杂阿含经》（梵语：Saṃyukta Āgama）。音译作散瑜乞怛迦阿甘。凡五十卷。刘宋求那跋陀罗译。收于大正藏第二册。为北传四阿含之一。关于杂阿含名称之由来，据五分律卷三十、四分律卷五十四等所举，此经乃佛陀为比丘、比丘尼、优婆塞、优婆夷、天子、天女等讲说四圣谛、八圣道、十二因缘之教说，今集为一部，称杂阿含。又据摩诃僧祇律卷三十二载，以汇集文句之杂者，故称杂阿含。另据萨婆多毗尼毗婆沙卷一载，杂阿含，乃阐明诸禅定，为坐禅人所必习之法门。又据瑜伽师地论卷八十五载，一切事相应教，间厕鸠集，故称杂阿笈摩（杂阿含）。\n\n", "《杂阿含经》，初期佛教的基本经典“四阿含”之一。在四阿含中，杂阿含是依佛法教类五蕴、六入处、界、因缘、四谛、三十七道品等，将众多相应的短经编成集，而汇为一部。汉译《杂阿含经》推定为根本说一切有部传本，与对应的巴利本《相应部》一起，被学术界认为是接近原始佛教原貌的佛陀言论集之一。\n\n", "音义\n", "“杂阿含”之名，可能译自与“巴利语：saṃyuttāgama，梵语：saṃyuktāgama”相当的印度词汇，如“僧育多阿含”或“僧育多阿伽摩”；阿含（āgama）也译作：阿含慕或阿鋡慕；玄奘及义净译作“阿笈摩”。\n", "《根本说一切有部毘奈耶杂事》取相应之意，称杂阿含为《相应阿笈摩》，与巴利藏《相应部》取名相同。杂阿笈摩、相应阿笈摩，这是同一字的不同翻译，大抵初期译作“杂”（杂通“杂”字，取其“聚集”、“相配合”、“短小细碎”，或“次第相间杂”之义），后期才译作“相应”。\n\n", "译本\n", "《杂阿含经》为南朝刘宋求那跋陀罗在元嘉年间（据推测约是在元嘉十二年至十三年，即公元435-436年），于南京祇洹寺（一说瓦官寺）出经，共五十卷。求那跋陀罗所出佛经，由宝云及菩提法勇译为汉文。\n", "其原本来源，未有定论。《历代三宝纪》中记载，此本是法显由锡兰取回的杂阿含经本。也有学者认为可能是由求那跋陀罗，从天竺或锡兰带至中国。现代在高昌及于阗发现的梵文片断，与现存《杂阿含经》一致，因此汉译本可能是由梵文本译出，推定为根本说一切有部所传。\n\n"]
      },
      {
        "id": 2,
        "level": 2,
        "title": "经文",
        "brief": "",
        "media": "",
        "list": [
          {
            "id": 1,
            "level": 3,
            "title": "第一卷",
            "brief": "",
            "media": "858-1.m4a",
            "page": [
              "（一）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。当观色无常。如是观者。则为正观。正观者。则生厌离。厌离者。喜贪尽。喜贪尽者。说心解脱\n",
              "如是观受．想．行．识无常。如是观者。则为正观。正观者。则生厌离。厌离者。喜贪尽。喜贪尽者。说心解脱\n",
              "如是。比丘。心解脱者。若欲自证。则能自证。我生已尽。梵行已立。所作已作。自知不受后有。如观无常。苦．空．非我亦复如是\n",
              "时。诸比丘闻佛所说。欢喜奉行\n\n",
              "（二）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。于色当正思惟。色无常如实知。所以者何。比丘。于色正思惟。观色无常如实知者。于色欲贪断。欲贪断者。说心解脱\n",
              "如是受．想．行．识当正思惟。观识无常如实知。所以者何。于识正思惟。观识无常者。则于识欲贪断。欲贪断者。说心解脱\n",
              "如是心解脱者。若欲自证。则能自证。我生已尽。梵行已立。所作已作。自知不受后有。如是正思惟无常。苦．空．非我亦复如是\n",
              "时。诸比丘闻佛所说。欢喜奉行\n\n",
              "（三）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。于色不知．不明．不断．不离欲。则不能断苦。如是受．想．行．识。不知．不明．不断．不离欲。则不能断苦\n",
              "诸比丘。于色若知．若明．若断．若离欲。则能断苦。如是受．想．行．识。若知．若明．若断．若离欲。则能堪任断苦\n",
              "时。诸比丘闻佛所说。欢喜奉行\n\n",
              "（四）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。于色不知．不明．不断．不离欲．心不解脱者。则不能越生．老．病．死怖。如是受．想．行．识。不知．不明．不断．不离欲贪．心不解脱者。则不能越生．老．病．死怖\n",
              "比丘。于色若知．若明．若断．若离欲。则能越生．老．病．死怖。诸比丘。若知．若明．若离欲贪．心解脱者。则能越生．老．病．死怖。如是受．想．行．识。若知．若明．若断．若离欲贪．心解脱者。则能越生．老．病．死怖\n",
              "时。诸比丘闻佛所说。欢喜奉行\n\n",
              "（五）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。于色爱喜者。则于苦爱喜。于苦爱喜者。则于苦不得解脱．不明．不离欲。如是受．想．行．识爱喜者。则爱喜苦。爱喜苦者。则于苦不得解脱\n",
              "诸比丘。于色不爱喜者。则不喜于苦。不喜于苦者。则于苦得解脱。如是受．想．行．识不爱喜者。则不喜于苦。不喜于苦者。则于苦得解脱\n",
              "诸比丘。于色不知．不明．不离欲贪．心不解脱。贪心不解脱者。则不能断苦。如是受．想．行．识。不知．不明．不离欲贪．心不解脱者。则不能断苦\n",
              "于色若知．若明．若离欲贪．心得解脱者。则能断苦。如是受．想．行．识。若知．若明．若离欲贪．心得解脱者。则能断苦\n",
              "时。诸比丘闻佛所说。欢喜奉行\n\n",
              "（六）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。于色不知．不明．不离欲贪．心不解脱者。则不能越生．老．病．死怖。如是受．想．行．识。不知．不明．不离欲贪．心不解脱者。则不能越生．老．病．死怖\n",
              "诸比丘。于色若知．若明．若离欲贪．心解脱者。则能越生．老．病．死怖。如是受．想．行．识。若知．若明．若离欲贪．心解脱者。则能越生．老．病．死怖\n",
              "时。诸比丘闻佛所说。欢喜奉行\n\n",
              "（七）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。于色爱喜者。则于苦爱喜。于苦爱喜者。则于苦不得解脱。如是受．想．行．识爱喜者。则爱喜苦。爱喜苦者。则于苦不得解脱\n",
              "诸比丘。于色不爱喜者。则不喜于苦。不喜于苦者。则于苦得解脱。如是受．想．行．识不爱喜者。则不喜于苦。不喜于苦者。则于苦得解脱\n",
              "时。诸比丘闻佛所说。欢喜奉行\n",
              "无常及苦．空　　非我．正思惟\n",
              "无知等四种　　及于色喜乐\n\n",
              "（八）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。过去．未来色无常。况现在色。圣弟子。如是观者。不顾过去色。不欲未来色。于现在色厌．离欲．正向灭尽。如是。过去．未来受．想．行．识无常。况现在识。圣弟子。如是观者。不顾过去识。不欣未来识。于现在识厌．离欲．正向灭尽。如无常。苦．空．非我亦复如是\n",
              "时。诸比丘闻佛所说。欢喜奉行\n\n",
              "（九）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。色无常。无常即苦。苦即非我。非我者亦非我所。如是观者。名真实正观。如是受．想．行．识无常。无常即苦。苦即非我。非我者亦非我所。如是观者。名真实观\n",
              "圣弟子。如是观者。厌于色。厌受．想．行．识。厌故不乐。不乐故得解脱。解脱者真实智生。我生已尽。梵行已立。所作已作。自知不受后有\n",
              "时。诸比丘闻佛所说。欢喜奉行\n\n",
              "（一○）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。色无常。无常即苦。苦即非我。非我者即非我所。如是观者。名真实观。如是受．想．行．识无常。无常即苦。苦即非我。非我者即非我所。如是观者。名真实观\n",
              "圣弟子。如是观者。于色解脱。于受．想．行．识解脱。我说是等解脱于生．老．病．死．忧．悲．苦恼\n",
              "时。诸比丘闻佛所说。欢喜奉行\n\n",
              "（一一）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。色无常。若因．若缘生诸色者。彼亦无常。无常因．无常缘所生诸色。云何有常。如是受．想．行．识无常。若因．若缘生诸识者。彼亦无常。无常因．无常缘所生诸识。云何有常。如是。诸比丘。色无常。受．想．行．识无常。无常者则是苦。苦者则非我。非我者则非我所\n",
              "圣弟子。如是观者。厌于色。厌于受．想．行．识。厌者不乐。不乐则解脱。解脱知见。我生已尽。梵行已立。所作已作。自知不受后有\n",
              "时。诸比丘闻佛所说。欢喜奉行\n\n",
              "（一二）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。色无常。若因．若缘生诸色者。彼亦无常。无常因．无常缘所生诸色。云何有常。受．想．行．识无常。若因．若缘生诸识者。彼亦无常。无常因．无常缘所生诸识。云何有常\n",
              "如是。比丘。色无常。受．想．行．识无常。无常者则是苦。苦者则非我。非我者则非我所。如是观者。名真实观。圣弟子。如是观者。于色解脱。于受．想．行．识解脱。我说是等为解脱生．老．病．死．忧．悲．苦恼\n",
              "时。诸比丘闻佛所说。欢喜奉行\n\n",
              "（一三）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。若众生于色不味者。则不染于色。以众生于色味故。则有染着。如是众生于受．想．行．识不味者。彼众生则不染于识。以众生味受．想．行．识故。彼众生染着于识\n",
              "诸比丘。若色于众生不为患者。彼诸众生不应厌色。以色为众生患故。彼诸众生则厌于色。如是受．想．行．识不为患者。彼诸众生不应厌识。以受．想．行．识为众生患故。彼诸众生则厌于识\n",
              "诸比丘。若色于众生无出离者。彼诸众生不应出离于色。以色于众生有出离故。彼诸众生出离于色。如是受．想．行．识于众生无出离者。彼诸众生不应出离于识。以受．想．行．识于众生有出离故。彼诸众生出离于识\n",
              "诸比丘。若我于此五受阴不如实知味是味．患是患．离是离者。我于诸天．若魔．若梵．沙门．婆罗门．天．人众中。不脱．不出．不离。永住颠倒。亦不能自证得阿耨多罗三藐三菩提\n",
              "诸比丘。我以如实知此五受阴味是味．患是患．离是离故。我于诸天．若魔．若梵．沙门．婆罗门．天．人众中。自证得脱．得出．得离．得解脱结缚。永不住颠倒。亦能自证得阿耨多罗三藐三菩提\n",
              "时。诸比丘闻佛所说。欢喜奉行\n\n",
              "（一四）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。我昔于色味有求有行。若于色味随顺觉。则于色味以智慧如实见。如是于受．想．行．识味有求有行。若于受．想．行．识味随顺觉。则于识味以智慧如实见\n",
              "诸比丘。我于色患有求有行。若于色患随顺觉。则于色患以智慧如实见。如是受．想．行．识患有求有行。若于识患随顺觉。则于识患以智慧如实见\n",
              "诸比丘。我于色离有求有行。若于色随顺觉。则于色离以智慧如实见。如是受．想．行．识离有求有行。若于受．想．行．识离随顺觉。则于受．想．行．识离以智慧如实见\n",
              "诸比丘。我于五受阴不如实知味是味．患是患．离是离者。我于诸天．若魔．若梵．沙门．婆罗门．天．人众中。不脱．不离．不出。永住颠倒。不能自证得阿耨多罗三藐三菩提\n",
              "诸比丘。我以如实知五受阴味是味．患是患．离是离。我于诸天人．若魔．若梵．沙门．婆罗门．天．人众中。以脱．以离．以出。永不住颠倒。能自证得阿耨多罗三藐三菩提\n",
              "时。诸比丘闻佛所说。欢喜奉行\n",
              "过去四种说　　厌离及解脱\n",
              "二种说因缘　　味亦复二种\n\n",
              "（一五）\n",
              "如是我闻\n",
              "一时。佛住舍卫国祇树给孤独园\n",
              "尔时。有异比丘来诣佛所。稽首佛足。却住一面。白佛言。善哉。世尊。今当为我略说法要。我闻法已。当独一静处。修不放逸。修不放逸已。当复思惟。所以善男子出家。剃除须发。身着法服。信家．非家．出家。为究竟无上梵行。现法作证。我生已尽。梵行已立。所作已作。自知不受后有\n",
              "尔时。世尊告彼比丘。善哉。善哉。比丘快说此言。云当为我略说法要。我闻法已。独一静处。修不放逸。乃至自知不受后有。如是说耶\n",
              "比丘白佛。如是。世尊\n",
              "佛告比丘。谛听。谛听。善思念之。当为汝说。比丘。若随使使者。即随使死。若随死者。为取所缚。比丘。若不随使使。则不随使死。不随使死者。则于取解脱\n",
              "比丘白佛。知已。世尊。知已。善逝\n",
              "佛告比丘。汝云何于我略说法中。广解其义\n",
              "比丘白佛言。世尊。色随使使．色随使死。随使使．随使死者。则为取所缚。如是受．想．行．识。随使使．随使死。随使使．随使死者。为取所缚\n",
              "世尊。若色不随使使．不随使死。不随使使．不随使死者。则于取解脱。如是受．想．行．识。不随使使．不随使死。不随使使．不随使死者。则于取解脱。如是。世尊。略说法中。广解其义\n",
              "佛告比丘。善哉。善哉。比丘于我略说法中。广解其义。所以者何。色随使使．随使死。随使使．随使死者。则为取所缚。如是受．想．行．识。随使使．随使死。随使使．随使死者。则为取所缚\n",
              "比丘。色不随使使．不随使死。不随使使．不随使死者。则于取解脱。如是受．想．行．识。不随使使．不随使死。不随使使．不随使死者。则于取解脱\n",
              "时。彼比丘闻佛所说。心大欢喜。礼佛而退。独在静处。精勤修习。住不放逸。精勤修习。住不放逸已。思惟。所以善男子出家。剃除须发。身着法服。信家．\n",
              "非家．出家。乃至自知不受后有\n",
              "时。彼比丘即成罗汉。心得解脱\n\n",
              "（一六）\n",
              "如是我闻\n",
              "一时。佛住舍卫国祇树给孤独园\n",
              "尔时。有异比丘来诣佛所。所问如上。差别者。随使使．随使死者。则增诸数。若不随使使．不随使死者。则不增诸数\n",
              "佛告比丘。汝云何于我略说法中。广解其义\n",
              "时。彼比丘白佛言。世尊。若色随使使．随使死。随使使．随使死者。则增诸数。如是受．想．行．识。随使使．随使死。随使使．随使死者。则增诸数\n",
              "世尊。若色不随使使．不随使死。不随使使．不随使死者。则不增诸数。如是受．想．行．识。不随使使．不随使死。不随使使．不随使死者。则不增诸数。如是。世尊。我于略说法中。广解其义。如是。乃至得阿罗汉。心得解脱\n\n",
              "（一七）\n",
              "如是我闻\n",
              "一时。佛住舍卫国祇树给孤独园\n",
              "有异比丘从坐起。偏袒右肩。合掌白佛言。善哉。世尊。为我略说法要。我闻法已。当独一静处。专精思惟。住不放逸。所以善男子出家。剃除须发。身着法服。信家．非家．出家学道。为究竟无上梵行。现法身作证。我生已尽。梵行已立。所作已作。自知不受后有",
              "尔时。世尊告彼比丘。善哉。善哉。汝作是说。世尊。为我略说法要。我于略说法中。广解其义。当独一静处。专精思惟。住不放逸。乃至自知不受后有。汝如是说耶\n",
              "比丘白佛。如是。世尊\n",
              "佛告比丘。谛听。谛听。善思念之。当为汝说。比丘。非汝所应之法。宜速断除。断彼法者。以义饶益。长夜安乐\n",
              "时。彼比丘白佛言。知已。世尊。知已。善逝\n",
              "佛告比丘。云何于我略说法中。广解其义\n",
              "比丘白佛言。世尊。色非我所应。宜速断除。受．想．行．识非我所应。宜速断除。以义饶益。长夜安乐。是故。世尊。我于世尊略说法中。广解其义\n",
              "佛言。善哉。善哉。比丘。汝于我略说法中。广解其义。所以者何。色者非汝所应。宜速断除。如是受．想．行．识非汝所应。宜速断除。断除已。以义饶益。长夜安乐\n",
              "时。彼比丘闻佛所说。心大欢喜。礼佛而退。独一静处。精勤修习。住不放逸。精勤修习。住不放逸已。思惟。所以善男子出家。剃除须发。身着法服。正信．非家．出家。乃至自知不受后有\n",
              "时。彼比丘成阿罗汉。心得解脱\n\n",
              "（一八）\n",
              "如是我闻\n",
              "一时。佛住舍卫国祇树给孤独园\n",
              "尔时。有异比丘从坐起。偏袒右肩。为佛作礼。却住一面。而白佛言。善哉。世尊。为我略说法要。我闻法已。当独一静处。专精思惟。不放逸住。乃至自知不受后有\n",
              "佛告比丘。善哉。善哉。汝作如是说。世尊。为我略说法要。我闻法已。当独一静处。专精思惟。不放逸住。乃至自知不受后有耶\n",
              "时。彼比丘白佛言。如是。世尊\n",
              "佛告比丘。谛听。谛听。善思念之。当为汝说。若非汝所应。亦非余人所应。此法宜速除断。断彼法已。以义饶益。长夜安乐\n",
              "时。彼比丘白佛言。知已。世尊。知已。善逝\n",
              "佛告比丘。云何于我略说法中。广解其义\n",
              "比丘白佛言。世尊。色非我．非我所应。亦非余人所应。是法宜速除断。断彼法已。以义饶益。长夜安乐。如是受．想．行．识。非我．非我所应。亦非余人所应。宜速除断。断彼法已。以义饶益。长夜安乐。是故。我于如来略说法中。广解其义\n",
              "佛告比丘。善哉。善哉。汝云何于我略说法中。广解其义。所以者何。比丘。色非我．非我所应。亦非余人所应。是法宜速除断。断彼法已。以义饶益。长夜安乐。如是受．想．行．识。非我．非我所应。亦非余人所应。是法宜速除断。断彼法已。以义饶益。长夜安乐",
              "时。彼比丘闻佛所说。心大欢喜。礼佛而退。独一静处。精勤修习。不放逸住。乃至自知不受后有\n",
              "时。彼比丘心得解脱。成阿罗汉\n\n",
              "（一九）\n",
              "如是我闻\n",
              "一时。佛住舍卫国祇树给孤独园\n",
              "尔时。有异比丘从坐起。为佛作礼。而白佛言。世尊。为我略说法要。我闻法已。当独一静处。专精思惟。不放逸住。不放逸住已。思惟。所以善男子正信家．非家．出家。乃至自知不受后有\n",
              "尔时。世尊告彼比丘。善哉。善哉。汝今作是说。善哉。世尊。为我略说法要。我闻法已。当独一静处。专精思惟。不放逸住。乃至自知不受后有耶\n",
              "比丘白佛言。如是。世尊\n",
              "佛告比丘。谛听。谛听。善思念之。当为汝说。比丘。结所系法宜速除断。断彼法已。以义饶益。长夜安乐\n",
              "时。彼比丘白佛言。知已。世尊。知已。善逝\n",
              "佛告比丘。汝云何于我略说法中。广解其义\n",
              "比丘白佛言。世尊。色是结所系法。是结所系法宜速除断。断彼法已。以义饶益。长夜安乐。如是受．想．行．识结所系法。是结所系法宜速除断。断彼法已。以义饶益。长夜安乐。是故我于世尊略说法中。广解其义\n",
              "佛告比丘。善哉。善哉。汝于我略说法中。广解其义。所以者何。色是结所系法。此法宜速除断。断彼法已。以义饶益。长夜安乐。如是受．想．行．识是结所系法。此法宜速除断。断彼法已。以义饶益。长夜安乐\n",
              "时。彼比丘闻佛所说。心大欢喜。礼佛而退。独一静处。专精思惟。不放逸住。乃至心得解脱。成阿罗汉\n\n",
              "（二○）\n",
              "深经亦如是说\n\n",
              "（二一）\n",
              "如是我闻\n",
              "一时。佛住舍卫国祇树给孤独园\n",
              "尔时。有异比丘从坐起。为佛作礼。而白佛言。世尊。为我略说法要。我闻法已。当独一静处。专精思惟。不放逸住。不放逸住已。思惟。所以善男子正信．非家．出家。乃至自知不受后有\n",
              "尔时。世尊告彼比丘。善哉。善哉。汝今作是说。善哉。世尊。为我略说法要。我闻法已。当独一静处。专精思惟。不放逸住。乃至自知不受后有耶\n",
              "比丘白佛言。如是。世尊\n",
              "佛告比丘。谛听。谛听。善思念之。当为汝说。比丘。动摇时。则为魔所缚。若不动者。则解脱波旬\n",
              "比丘白佛言。知已。世尊。知已。善逝\n",
              "佛告比丘。汝云何于我略说法中。广解其义\n",
              "比丘白佛言。世尊。色动摇时。则为魔所缚。若不动者。则解脱波旬。如是受．想．行．识动摇时。则为魔所缚。若不动者。则解脱波旬。是故我于世尊略说法中。广解其义\n",
              "佛告比丘。善哉。善哉。汝于我略说法中。广解其义。所以者何。若色动摇时。则为魔所缚。若不动者。则解脱波旬。如是受．想．行．识动摇时。则为魔所缚。若不动者。则解脱波旬。乃至自知不受后有。心得解脱。成阿罗汉\n\n",
              "（二二）\n",
              "如是我闻\n",
              "一时。佛住舍卫国祇树给孤独园\n",
              "尔时。有比丘名劫波。来诣佛所。头面礼足。却住一面。白佛言。如世尊说。比丘心得善解脱。世尊。云何比丘心得善解脱\n",
              "尔时。世尊告劫波曰。善哉。善哉。能问如来心善解脱。善哉。劫波。谛听。谛听。善思念之。当为汝说。劫波。当观知诸所有色。若过去．若未来．若现在。若内．若外。若粗．若细。若好．若丑。若远．若近。彼一切悉皆无常。正观无常已。色爱即除。色爱除已。心善解脱。如是观受．想．行．识。若过去．若未来．若现在。若内．若外．若粗．若细。若好．若丑。若远．若近。彼一切悉皆无常。正观无常已。识爱即除。识爱除已。我说心善解脱。劫波。如是。比丘心善解脱者。如来说名心善解脱。所以者何。爱欲断故。爱欲断者。如来说名心善解脱\n",
              "时。劫波比丘闻佛所说。心大欢喜。礼佛而退\n",
              "尔时。劫波比丘受佛教已。独一静处。专精思惟。不放逸住。乃至自知不受后有。心善解脱。成阿罗汉\n\n",
              "（二三）\n",
              "如是我闻\n",
              "一时。佛住王舍城迦兰陀竹园\n",
              "尔时。尊者罗睺罗往诣佛所。头面礼足。却住一面。白佛言。世尊。云何知．云何见我此识身及外境界一切相。能令无有我．我所见．我慢使系着\n",
              "佛告罗睺罗。善哉。善哉。能问如来。云何知．云何见我此识身及外境界一切相。令无有我．我所见．我慢使系着耶\n",
              "罗睺罗白佛言。如是。世尊\n",
              "佛告罗睺罗。善哉。谛听。谛听。善思念之。当为汝说。罗睺罗。当观若所有诸色。若过去．若未来．若现在。若内．若外。若粗．若细。若好．若丑。若远．若近。彼一切悉皆非我．不异我．不相在。如是平等慧正观。如是受．想．行．识。若过去．若未来．若现在。若内．若外。若粗．若细。若好．若丑。若远．若近。彼一切非我．不异我．不相在。如是平等慧如实观\n",
              "如是。罗睺罗。比丘如是知．如是见。如是知．如是见者。于此识身及外境界一切相。无有我．我所见．我慢使系着\n",
              "罗睺罗。比丘若如是于此识身及外境界一切相。无有我．我所见．我慢使系著者。比丘是名断爱欲。转去诸结。正无间等。究竟苦边\n",
              "时。罗睺罗闻佛所说。欢喜奉行\n\n",
              "（二四）\n",
              "如是我闻\n",
              "一时。佛住王舍城伽兰陀竹园\n",
              "尔时。世尊告罗睺罗。比丘。云何知．云何见我此识身及外境界一切相。无有我．我所见．我慢使系着\n",
              "罗睺罗白佛言。世尊为法主．为导．为覆。善哉。世尊当为诸比丘演说此义。诸比丘从佛闻已。当受持奉行\n",
              "佛告罗睺罗。谛听。谛听。善思念之。当为汝说\n",
              "罗睺罗白佛。唯然。受教\n",
              "佛告罗睺罗。当观诸所有色。若过去．若未来．若现在。若内．若外。若粗．若细。若好．若丑。若远．若近。彼一切非我．不异我．不相在。如是平等慧如实观。如是受．想．行．识。若过去．若未来．若现在。若内．若外。若粗．若细。若好．若丑。若远．若近。彼一切非我．不异我．不相在。如是平等慧如实观\n",
              "比丘。如是知．如是见我此识身及外境界一切相。无有我．我所见．我慢使系着\n",
              "罗睺罗。比丘如是识身及外境界一切相。无有我．我所见．我慢使系著者。超越疑心。远离诸相。寂静解脱。是名比丘断除爱欲。转去诸结。正无间等。究竟苦边\n",
              "时。罗睺罗闻佛所说。欢喜奉行\n",
              "使．增诸数　　非我．非彼　　结系．动摇\n",
              "劫波所问　　亦罗睺罗　　所问二经\n\n",
              "（二五）\n",
              "如是我闻\n",
              "一时。佛住舍卫国祇树给孤独园\n",
              "时。有异比丘来诣佛所。为佛作礼。却住一面。白佛言。如世尊说多闻。云何为多闻\n",
              "佛告比丘。善哉。善哉。汝今问我多闻义耶\n",
              "比丘白佛。唯然。世尊\n",
              "佛告比丘。谛听。善思。当为汝说。比丘当知。若闻色是生厌．离欲．灭尽．寂静法。是名多闻。如是闻受．想．行．识。是生厌．离欲．灭尽．寂静法。是名多闻比丘。是名如来所说多闻\n",
              "时。彼比丘闻佛所说。踊跃欢喜。作礼而去\n\n",
              "（二六）\n",
              "如是我闻\n",
              "一时。佛住舍卫国祇树给孤独园\n",
              "尔时。有异比丘来诣佛所。头面礼足。却住一面。白佛言。如世尊所说法师。云何名为法师\n",
              "佛告比丘。善哉。善哉。汝今欲知如来所说法师义耶\n",
              "比丘白佛。唯然。世尊\n",
              "佛告比丘。谛听。善思。当为汝说\n",
              "佛告比丘。若于色说是生厌．离欲．灭尽．寂静法者。是名法师。若于受．想．行．识。说是生厌．离欲．灭尽．寂静法者。是名法师。是名如来所说法师\n",
              "时。彼比丘闻佛所说。踊跃欢喜。作礼而去\n\n",
              "（二七）\n",
              "如是我闻\n",
              "一时。佛住舍卫国祇树给孤独园\n",
              "尔时。有异比丘来诣佛所。头面作礼。却住一面。白佛言。如世尊说法次法向。云何法次法向\n",
              "佛告比丘。善哉。善哉。汝今欲知法次法向耶\n",
              "比丘白佛。唯然。世尊\n",
              "佛告比丘。谛听。善思。当为汝说。比丘。于色向厌．离欲．灭尽。是名法次法向。如是受．想．行．识。于识向厌．离欲．灭尽。是名法次法向\n",
              "时。彼比丘闻佛所说。踊跃欢喜。作礼而去\n\n",
              "（二八）\n",
              "如是我闻\n",
              "一时。佛住舍卫国祇树给孤独园\n",
              "尔时。有异比丘来诣佛所。头面礼足。却住一面。白佛言。世尊。如世尊所说。得见法涅槃。云何比丘得见法涅槃\n",
              "佛告比丘。善哉。善哉。汝今欲知见法涅槃耶\n",
              "比丘白佛。唯然。世尊\n",
              "佛告比丘。谛听。善思。当为汝说\n",
              "佛告比丘。于色生厌．离欲．灭尽。不起诸漏。心正解脱。是名比丘见法涅槃。如是受．想．行．识。于识生厌．离欲．灭尽。不起诸漏。心正解脱。是名比丘见法涅槃\n",
              "时。彼比丘闻佛所说。踊跃欢喜。作礼而去\n\n",
              "（二九）\n",
              "如是我闻\n",
              "一时。佛住舍卫国祇树给孤独园\n",
              "尔时。有异比丘名三蜜离提。来诣佛所。头面礼足。却住一面。白佛言。如世尊说说法师。云何名为说法师\n",
              "佛告比丘。汝今欲知说法师义耶\n",
              "比丘白佛。唯然。世尊\n",
              "佛告比丘。谛听。善思。当为汝说。若比丘于色说厌．离欲．灭尽。是名说法师。如是于受．想．行．识。于识说厌．离欲．灭尽。是名说法师\n",
              "时。彼比丘闻佛所说。踊跃欢喜。作礼而去\n",
              "多闻．善说法　　向法及涅槃\n",
              "三蜜离提问　　云何说法师\n\n",
              "（三○）\n",
              "如是我闻\n",
              "一时。佛住王舍城迦兰陀竹园\n",
              "尔时。尊者舍利弗在耆阇崛山中\n",
              "时。有长者子名输屡那。日日游行。到耆阇崛山。诣尊者舍利弗。问讯起居已。却坐一面。语舍利弗言。若诸沙门．婆罗门于无常色．变易．不安隐色言。我胜．我等．我劣。何故沙门．婆罗门作如是想。而不见真实。若沙门．婆罗门于无常．变易．不安隐受．想．行．识而言。我胜．我等．我劣。何故沙门．婆罗门作如是想。而不见真实\n",
              "若沙门．婆罗门于无常色．不安隐色．变易言。我胜．我等．我劣。何所计而不见真实。于无常．变易．不安隐受．想．行．识言。我胜．我等．我劣。何所计而不见真实。输屡那。于汝意云何。色为常．为无常耶\n",
              "答言。无常\n",
              "输屡那。若无常。为是苦耶\n",
              "答言。是苦\n",
              "输屡那。若无常．苦。是变易法。于意云何。圣弟子于中见色是我．异我．相在不\n",
              "答言。不也\n",
              "输屡那。于意云何。受．想．行．识为常．为无常\n",
              "答言。无常\n",
              "若无常。是苦耶\n",
              "答言。是苦\n",
              "输屡那。识若无常．苦。是变易法。于意云何。圣弟子于中见识是我．异我．相在不\n",
              "答言。不也\n",
              "输屡那。当知色。若过去．若未来．若现在。若内．若外。若粗．若细。若好．若丑。若远．若近。彼一切色不是我．不异我．不相在。是名如实知。如是受．想．行．识。若过去．若未来．若现在。若内．若外。若粗．若细。若好．若丑。若远．若近。彼一切识不是我．不异我．不相在。是名如实知。输屡那。如是于色．受．想．行．识生厌．离欲．解脱。解脱知见。我生已尽。梵行已立。所作已作。自知不受后有",
              "时。舍利弗说是经已。长者子输屡那远尘离垢。得法眼净。时。长者子输屡那见法得法。不由于他。于正法中。得无所畏。从坐起。偏袒右肩。胡跪合掌。白舍利弗言。我今已度。我从今日归依佛．归依法．归依僧。为优婆塞。我从今日已。尽寿命。清净归依三宝",
              "时。长者子输屡那闻舍利弗所说。欢喜踊跃。作礼而去\n\n",
              "（三一）\n",
              "如是我闻\n",
              "一时。佛住王舍城迦兰陀竹园\n",
              "尔时。尊者舍利弗在耆阇崛山\n",
              "时。有长者子名输屡那。日日游行。到耆阇崛山。诣舍利弗所。头面礼足。却坐一面\n",
              "时。舍利弗谓输屡那。若沙门．婆罗门于色不如实知。色集不如实知。色灭不如实知。色灭道迹不如实知故。输屡那。当知此沙门．婆罗门不堪能断色。如是沙门．婆罗门于受．想．行．识不如实知。识集不如实知。识灭不如实知。识灭道迹不如实知故。不堪能断识",
              "输屡那。若沙门．婆罗门于色如实知。色集如实知。色灭如实知。色灭道迹如实知故。输屡那。当知此沙门．婆罗门堪能断色。如是。输屡那。若沙门．婆罗门于受．想．行．识如实知。识集如实知。识灭如实知。识灭道迹如实知故。输屡那。当知此沙门．婆罗门堪能断识\n",
              "输屡那。于意云何。色为常．为无常耶\n",
              "答言。无常\n",
              "又问。若无常者。是苦耶\n",
              "答言。是苦\n",
              "舍利弗言。若色无常．苦者。是变易法。圣弟子宁于中见色是我．异我．相在不\n",
              "答言。不也\n",
              "输屡那。如是受．想．行．识为常．为无常耶\n",
              "答言。无常\n",
              "又问。若无常者。是苦耶\n",
              "答言。是苦\n",
              "又问。若无常．苦者。是变易法。圣弟子宁于中见识是我．异我．相在不\n",
              "答曰。不也\n",
              "输屡那。当知色。若过去．若未来．若现在。若内．若外。若粗．若细．若好．若丑。若远．若近。于一切色不是我．不异我．不相在。是名如实知。输屡那。圣弟子于色生厌．离欲．解脱。解脱生．老．病．死．忧．悲．苦恼\n",
              "如是受．想．行．识。若过去．若未来．若现在。若内．若外。若粗．若细。若好．若丑。若远．若近。彼一切识不是我．不异我．不相在。是名如实知。输屡那。圣弟子于识生厌．离欲．解脱。解脱生．老．病．死．忧．悲．苦恼\n",
              "时。输屡那闻舍利弗所说。欢喜踊跃。作礼已。去\n\n",
              "（三二）\n",
              "如是我闻\n",
              "一时。佛住王舍城迦兰陀竹园。尔时。尊者舍利弗在耆阇崛山\n",
              "时。有长者子名输屡那。日日游行。到耆阇崛山。诣舍利弗所。头面礼足。却坐一面\n",
              "时。舍利弗告输屡那。若沙门．婆罗门于色不如实知。色集不如实知。色灭不如实知。色味不如实知。色患不如实知。色离不如实知故。不堪能超越色。若沙门．婆罗门于受．想．行．识不如实知。识集不如实知。识灭不如实知。识味不如实知。识患不如实知。识离不如实知故。此沙门．婆罗门不堪能超越识\n",
              "若沙门．婆罗门于色．色集．色灭．色味．色患．色离如实知。此沙门．婆罗门堪能超越色。若沙门．婆罗门于受．想．行．识．识集．识灭．识味．识患．识离如实知。此沙门．婆罗门堪能超越识\n",
              "输屡那。于汝意云何。色为常．为无常耶\n",
              "答言。无常\n",
              "无常者。为苦耶\n",
              "答言。是苦\n",
              "输屡那。若色无常．苦。是变易法。圣弟子于中宁有是我．异我．相在不\n",
              "答言。不也\n",
              "输屡那。于汝意云何。如是受．想．行．识为常．为无常\n",
              "答言。无常\n",
              "若无常者。是苦耶\n",
              "答言。是苦\n",
              "输屡那。若无常．苦。是变易法。圣弟子于中宁有是我．异我．相在不。答言。不也\n",
              "输屡那。当知色。若过去．若未来．若现在。若内．若外。若粗．若细。若好．若丑。若远．若近。于一切色不是我．不异我．不相在。是名如实知\n",
              "输屡那。受．想．行．识。若过去．若未来．若现在。若内．若外。若粗．若细。若好．若丑。若远．若近。于一切识不是我．不异我．不相在。是名如实知\n",
              "输屡那。圣弟子于此五受阴正观非我．非我所。如是正观。于诸世间无所摄受。无摄受者。则无所著。无所著者。自得涅槃。我生已尽。梵行已立。所作已作。自知不受后有\n",
              "时。长者子输屡那闻舍利弗所说。欢喜踊跃。作礼而去\n\n"
            ]
          },
          {
            "id": 2,
            "level": 3,
            "title": "第二卷",
            "brief": "",
            "media": "858-2.m4a",
            "page": [
              "（三三）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。色非是我。若色是我者。不应于色病．苦生。亦不应于色欲令如是．不令如是。以色无我故。于色有病．有苦生。亦得于色欲令如是．不令如是。受．想．行．识亦复如是。比丘。于意云何。色为是常．为无常耶\n",
              "比丘白佛。无常。世尊\n",
              "比丘。若无常者。是苦不\n",
              "比丘白佛。是苦。世尊\n",
              "若无常．苦。是变易法。多闻圣弟子于中宁见有我．异我．相在不\n",
              "比丘白佛。不也。世尊\n",
              "受．想．行．识亦复如是。是故。比丘。诸所有色。若过去．若未来．若现在。若内．若外。若粗．若细。若好．若丑。若远．若近。彼一切非我．不异我．不相在。如是观察。受．想．行．识亦复如是\n",
              "比丘。多闻圣弟子于此五受阴非我．非我所。如实观察。如实观察已。于诸世间都无所取。无所取故无所著。无所著故自觉涅槃。我生已尽。梵行已立。所作已作。自知不受后有\n",
              "佛说此经已。诸比丘闻佛所说。欢喜奉行\n",
              "（三四）\n",
              "如是我闻\n",
              "一时。佛住波罗[木*奈]国仙人住处鹿野苑中\n",
              "尔时。世尊告余五比丘。色非有我。若色有我者。于色不应病．苦生。亦不得于色欲令如是．不令如是。以色无我故。于色有病．有苦生。亦得于色欲令如是．不令如是。受．想．行．识亦复如是。比丘。于意云何。色为是常．为无常耶\n",
              "比丘白佛。无常。世尊\n",
              "比丘。若无常者。是苦耶\n",
              "比丘白佛。是苦。世尊\n",
              "比丘。若无常．苦。是变易法。多闻圣弟子宁于中见是我．异我．相在不\n",
              "比丘白佛。不也。世尊\n",
              "受．想．行．识亦复如是。是故。比丘。诸所有色。若过去．若未来．若现在。若内．若外。若粗．若细。若好．若丑。若远．若近。彼一切非我．非我所。如实观察。受．想．行．识亦复如是\n",
              "比丘。多闻圣弟子于此五受阴见非我．非我所。如是观察。于诸世间都无所取。无所取故无所著。无所著故自觉涅槃。我生已尽。梵行已立。所作已作。自知不受后有\n",
              "佛说此经已。余五比丘不起诸漏。心得解脱\n",
              "佛说此经已。诸比丘闻佛所说。欢喜奉行\n",
              "（三五）\n",
              "如是我闻\n",
              "一时。佛住支提竹园精舍\n",
              "尔时。有三正士出家未久。所谓尊者阿[少/兔]律陀．尊者难提．尊者金毗罗\n",
              "尔时。世尊知彼心中所念。而为教诫。比丘。此心．此意．此识。当思惟此。莫思惟此。断此欲．断此色。身作证具足住。比丘。宁有色。若常．不变易．正住不\n",
              "比丘白佛。不也。世尊\n",
              "佛告比丘。善哉。善哉。色是无常．变易．正住不\n",
              "比丘白佛。不也。世尊\n",
              "佛告比丘。善哉。善哉。色是无常．变易之法。厌．离欲．灭．寂没。如是色从本以来。一切无常．苦．变易法。如是知已。缘彼色生诸漏害．炽然．忧恼皆悉断灭。断灭已。无所著。无所著已。安乐住。安乐住已。得般涅槃。受．想．行．识亦复如是\n",
              "佛说此经时。三正士不起诸漏。心得解脱\n",
              "佛说此经已。诸比丘闻佛所说。欢喜奉行\n",
              "（三六）\n",
              "如是我闻\n",
              "一时。佛住摩偷罗国跋提河侧伞盖庵罗树园\n",
              "尔时。世尊告诸比丘。住于自洲。住于自依。住于法洲。住于法依。不异洲不异依。比丘。当正观察。住自洲自依。法洲法依。不异洲不异依。何因生忧悲恼苦。云何有四。何故何系着。云何自观察未生忧悲恼苦而生。已生忧悲恼苦生长增广\n",
              "诸比丘白佛。世尊法根．法眼．法依。唯愿为说。诸比丘闻已。当如说奉行\n",
              "佛告比丘。谛听。善思。当为汝说。比丘。有色。因色系着色。自观察未生忧悲恼苦而生。已生而复增长广大。受．想．行．识亦复如是。比丘。颇有色常恒．不变易．正住耶\n",
              "答言。不也。世尊\n",
              "佛告比丘。善哉。善哉。比丘。色是无常。若善男子知色是无常已变易。离欲．灭．寂静．没。从本以来。一切色无常．苦．变易法知已。若色因缘生忧悲恼苦断。彼断已无所著。不着故安隐乐住。安隐乐住已。名为涅槃。受．想．行．识亦复如是\n",
              "佛说此经时。十六比丘不生诸漏。心得解脱\n",
              "佛说此经已。诸比丘闻佛所说。欢喜奉行\n",
              "竹园．毗舍离　　清净．正观察\n",
              "无常．苦．非我　　五．三．与十六\n",
              "（三七）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。我不与世间诤。世间与我诤。所以者何。比丘。若如法语者。不与世间诤。世间智者言有。我亦言有。云何为世间智者言有。我亦言有。比丘。色无常．苦．变易法。世间智者言有。我亦言有。如是受．想．行．识。无常．苦．变易法。世间智者言有。我亦言有。世间智者言无。我亦言无。谓色是常．恒．不变易．正住者。世间智者言无。我亦言无。受．想．行．识。常．恒．不变易．正住者。世间智者言无。我亦言无。是名世间智者言无。我亦言无。比丘。有世间世间法。我亦自知自觉。为人分别演说显示。世间盲无目者不知不见。非我咎也\n",
              "诸比丘。云何为世间世间法。我自知。我自觉。为人演说。分别显示。盲无目者不知不见。是比丘。色无常．苦．变易法。是名世间世间法。如是受．想．行．识。无常．苦。是世间世间法。比丘。此是世间世间法。我自知自觉。为人分别演说显示。盲无目者不知不见。我于彼盲无目不知不见者。其如之何\n",
              "佛说此经已。诸比丘闻佛所说。欢喜奉行\n",
              "（三八）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。世人为卑下业。种种求财活命。而得巨富。世人皆知。如世人之所知。我亦如是说。所以者何。莫令我异于世人\n",
              "诸比丘。譬如一器。有一处人。名为揵茨。有名钵。有名匕匕罗。有名遮留。有名毗悉多。有名婆阇那。有名萨牢。如彼所知。我亦如是说。所以者何。莫令我异于世人故。如是。比丘。有世间法。我自知自觉。为人分别演说显示。知见而说。世间盲无目者不知不见。世间盲无目者不知不见。我其如之何\n",
              "比丘。云何世间世间法。我自知自觉。乃至不知不见。色无常．苦．变易法。是为世间世间法。受．想．行．识。无常．苦．变易法。是世间世间法。比丘。是名世间世间法。我自知自见。乃至盲无目者不知不见。其如之何\n",
              "佛说此经已。诸比丘闻佛所说。欢喜奉行\n",
              "（三九）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。有五种种子。何等为五。谓根种子．茎种子．节种子．自落种子．实种子。此五种子不断．不坏．不腐．不中风。新熟坚实。有地界而无水界。彼种子不生长增广。若彼种新熟坚实。不断．不坏．不中风。有水界而无地界。彼种子亦不生长增广。若彼种子新熟坚实。不断．不坏．不腐．不中风。有地．水界。彼种子生长增广\n",
              "比丘。彼五种子者。譬取阴俱识。地界者。譬四识住。水界者。譬贪喜。四取攀缘识住。何等为四。于色中识住。攀缘色。喜贪润泽。生长增广。于受．想．行中识住。攀缘受．想．行。贪喜润泽。生长增广。比丘。识于中若来．若去．若住．若没．若生长增广\n",
              "比丘。若离色．受．想．行。识有若来．若去．若住．若生者。彼但有言。数问已不知。增益生痴。以非境界故。色界离贪。离贪已。于色封滞。意生缚断。于色封滞。意生缚断已。攀缘断。攀缘断已。识无住处。不复生长增广。受．想．行界离贪。离贪已。于行封滞。意生触断。于行封滞。意生触断已。攀缘断。攀缘断已。彼识无所住。不复生长增广。不生长故。不作行。不作行已住。住已知足。知足已解脱。解脱已。于诸世间都无所取．无所著。无所取．无所著已。自觉涅槃。我生已尽。梵行已立。所作已作。自知不受后有。我说彼识不至东．西．南．北．四维．上．下。无所至趣。唯见法。欲入涅槃．寂灭．清凉．清净．真实\n",
              "佛说此经已。诸比丘闻佛所说。欢喜奉行\n",
              "（四○）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。封滞者不解脱。不封滞则解脱。云何封滞不解脱。比丘。攀缘四取阴识住。云何为四。色封滞识住。受．想．行封滞识住。乃至非境界故。是名封滞。故不解脱。云何不封滞则解脱。于色界离贪。受．想．行．识离贪。乃至清净真实。是则不封滞则解脱\n",
              "佛说此经已。诸比丘闻佛所说。欢喜奉行\n",
              "（四一）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。有五受阴。色受阴。受．想．行．识受阴。我于此五受阴。五种如实知。色如实知。色集．色味．色患．色离如实知。如是受．想．行．识如实知。识集．识味．识患．识离如实知\n",
              "云何色如实知。诸所有色。一切四大及四大造色。是名色。如是色如实知。云何色集如实知。于色喜爱。是名色集。如是色集如实知。云何色味如实知。谓色因缘生喜乐。是名色味。如是色味如实知。云何色患如实知。若色无常．苦．变易法。是名色患。如是色患如实知。云何色离如实知。若于色调伏欲贪．断欲贪．越欲贪。是名色离。如是色离如实知\n",
              "云何受如实知。有六受身。眼触生受。耳．鼻．舌．身．意触生受。是名受。如是受如实知。云何受集如实知。触集是受集。如是受集如实知。云何受味如实知。缘六受生喜乐。是名受味。如是受味如实知。云何受患如实知。若受无常．苦．变易法。是名受患。如是受患如实知。云何受离如实知。于受调伏欲贪．断欲贪．越欲贪。是名受离。如是受离如实知\n",
              "云何想如实知。谓六想身。云何为六。谓眼触生想。耳．鼻．舌．身．意触生想。是名想。如是想如实知。云何想集如实知。谓触集是想集。如是想集如实知。云何想味如实知。想因缘生喜乐。是名想味。如是想味如实知。云何想患如实知。谓想无常．苦．变易法。是名想患。如是想患如实知。云何想离如实知。若于想调伏欲贪．断欲贪．越欲贪。是名想离。如是想离如实知\n",
              "云何行如实知。谓六思身。眼触生思。耳．鼻．舌．身．意触生思。是名为行。如是行如实知。云何行集如实知。触集是行集。如是行集如实知。云何行味如实知。谓行因缘生喜乐。是名行味。如是行味如实知。云何行患如实知。若行无常．苦．变易法。是名行患。如是行患如实知。云何行离如实知。若行调伏欲贪．断欲贪．越欲贪。是名行离。如是行离如实知\n",
              "云何识如实知。谓六识身。眼识身。耳．鼻．舌．身．意识身。是名为识身。如是识身如实知。云何识集如实知。谓名色集。是名识集。如是识集如实知。云何识味如实知。识因缘生喜乐。是名识味。如是识味如实知。云何识患如实知。若识无常．苦．变易法。是名识患。如是识患如实知。云何识离如实知。谓于识调伏欲贪．断欲贪．越欲贪。是名识离。如是识离如实知\n",
              "比丘。若沙门．婆罗门于色如是知．如是见。如是知．如是见。离欲向。是名正向。若正向者。我说彼入。受．想．行．识亦复如是。若沙门．婆罗门于色如实知．如实见。于色生厌．离欲。不起诸漏。心得解脱。若心得解脱者。则为纯一。纯一者。则梵行立。梵行立者。离他自在。是名苦边。受．想．行．识亦复如是\n",
              "佛说此经已。诸比丘闻佛所说。欢喜奉行\n",
              "（四二）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。有七处善．三种观义。尽于此法得漏尽。得无漏。心解脱．慧解脱。现法自知身作证具足住。我生已尽。梵行已立。所作已作。自知不受后有。云何比丘七处善。比丘。如实知色．色集．色灭．色灭道迹．色味．色患．色离如实知。如是受．想．行．识。识集．识灭．识灭道迹．识味．识患．识离如实知\n",
              "云何色如实知。诸所有色．一切四大及四大造色。是名为色。如是色如实知。云何色集如实知。爱喜是名色集。如是色集如实知。云何色灭如实知。爱喜灭是名色灭。如是色灭如实知。云何色灭道迹如实知。谓八圣道。正见．正志．正语．正业．正命．正方便．正念．正定。是名色灭道迹。如是色灭道迹如实知。云何色味如实知。谓色因缘生喜乐。是名色味。如是色味如实知。云何色患如实知。若色无常．苦．变易法。是名色患。如是色患如实知。云何色离如实知。谓于色调伏欲贪．断欲贪．越欲贪。是名色离。如是色离如实知\n",
              "云何受如实知。谓六受。眼触生受。耳．鼻．舌．身．意触生受。是名受。如是受如实知。云何受集如实知。触集是受集。如是受集如实知。云何受灭如实知。触灭是受灭。如是受灭如实知。云何受灭道迹如实知。谓八圣道。正见。乃至正定。是名受灭道迹。如是受灭道迹如实知。云何受味如实知。受因缘生喜乐。是名受味。如是受味如实知。云何受患如实知。若无常．苦．变易法。是名受患。如是受患如实知。云何受离如实知。若于受调伏欲贪．断欲贪．越欲贪。是名受离。如是受离如实知\n",
              "云何想如实知。谓六想。眼触生想。耳．鼻．舌．身．意触生想。是名为想。如是想如实知。云何想集如实知。触集是想集。如是想集如实知。云何想灭如实知。触灭是想灭。如是想灭如实知。云何想灭道迹如实知。谓八圣道。正见。乃至正定。是名想灭道迹。如是想灭道迹如实知。云何想味如实知。想因缘生喜乐。是名想味。如是想味如实知。云何想患如实知。若想无常．苦．变易法。是名想患。如是想患如实知。云何想离如实知。若于想调伏欲贪．断欲贪．越欲贪。是名想离。如是想离如实知\n",
              "云何行如实知。谓六思身。眼触生思。耳．鼻．舌．身．意触生思。是名为行。如是行如实知。云何行集如实知。触集是行集。如是行集如实知。云何行灭如实知。触灭是行灭。如是行灭如实知。云何行灭道迹如实知。谓八圣道。正见。乃至正定。是名行灭道迹。如是行灭道迹如实知。云何行味如实知。行因缘生喜乐。是名行味。如是行味如实知。云何行患如实知。若行无常．苦．变易法。是名行患。如是行患如实知。云何行离如实知。若于行调伏欲贪．断欲贪．越欲贪。是名行离。如是行离如实知\n",
              "云何识如实知。谓六识身。眼识。耳．鼻．舌．身．意识身。是名为识。如是识如实知。云何识集如实知。名色集是识集。如是识集如实知。云何识灭如实知。名色灭是识灭。如是识灭如实知。云何识灭道迹如实知。谓八圣道。正见。乃至正定。是名识灭道迹。如是识灭道迹如实知。云何识味如实知。识因缘生喜乐。是名识味。如是识味如实知。云何识患如实知。若识无常．苦．变易法。是名识患。如是识患如实知。云何识离如实知。若识调伏欲贪．断欲贪．越欲贪。是名识离如实知。比丘。是名七处善\n",
              "云何三种观义。比丘。若于空闲．树下．露地。观察阴．界．入。正方便思惟其义。是名比丘三种观义。是名比丘七处善．三种观义。尽于此法得漏尽。得无漏。心解脱．慧解脱。现法自知作证具足住。我生已尽。梵行已立。所作已作。自知不受后有\n",
              "佛说此经已。诸比丘闻佛所说。欢喜奉行\n",
              "（四三）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。取故生着。不取则不着。谛听。善思。当为汝说\n",
              "比丘白佛。唯然。受教\n",
              "佛告比丘。云何取故生着。愚痴无闻凡夫于色见是我．异我．相在。见色是我．我所而取。取已。彼色若变．若异。心亦随转。心随转已。亦生取着。摄受心住。摄受心住故。则生恐怖。障碍．心乱。以取着故。愚痴无闻凡夫于受．想．行．识。见我．异我．相在。见识是我．我所而取。取已。彼识若变．若异。彼心随转。心随转故。则生取着。摄受心住。住已。则生恐怖．障碍．心乱。以取着故。是名取着\n",
              "云何名不取不着。多闻圣弟子于色不见我．异我．相在。于色不见我．我所而取。不见我．我所而取色。彼色若变．若异。心不随转。心不随转故。不生取着。摄受心住。不摄受住故。则不生恐怖．障碍．心乱。不取着故。如是受．想．行．识。不见我．异我．相在。不见我．我所而取。彼识若变．若异。心不随转。心不随转故。不取着。摄受心住。不摄受心住故。心不恐怖．障碍．心乱。以不取着故。是名不取着。是名取着．不取着\n",
              "佛说此经已。诸比丘闻佛所说。欢喜奉行\n",
              "（四四）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。若生则系着。不生则不系着。谛听。善思。当为汝说\n",
              "云何若生则系着。愚痴无闻凡夫于色集．色灭．色味．色患．色离不如实知故。于色爱喜．赞叹．取着。于色是我．我所而取。取已。彼色若变．若异。心随变异。心随变异故。则摄受心住。摄受心住故。则生恐怖．障碍．顾念。以生系着故。受．想．行．识亦复如是。是名生系着\n",
              "云何不生不系着。多闻圣弟子色集．色灭．色味．色患．色离如实知。如实知故。不爱喜．赞叹．取着。不系我．我所而取。以不取故。彼色若变．若异。心不随变异。心不随变异故。心不系着。摄受心住。不摄受心住故。心不恐怖．障碍．顾念。以不生不着故。受．想．行．识亦复如是。是名不生不系着\n",
              "佛说此经已。诸比丘闻佛所说。欢喜奉行\n",
              "（四五）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。有五受阴。云何为五。色受阴。受．想．行．识受阴。若诸沙门．婆罗门见有我者。一切皆于此五受阴见我。诸沙门．婆罗门见色是我．色异我．我在色．色在我。见受．想．行．识是我识．异我．我在识．识在我。愚痴无闻凡夫以无明故。见色是我．异我．相在。言我真实不舍。以不舍故。诸根增长。诸根长已。增诸触。六触入处所触故。愚痴无闻凡夫起苦乐觉。从触入处起。何等为六。谓眼触入处。耳．鼻．舌．身．意触入处\n",
              "如是。比丘。有意界．法界．无明界。愚痴无闻凡夫无明触故。起有觉．无觉．有无觉．我胜觉．我等觉．我卑觉．我知我见觉。如是知．如是见觉。皆由六触入故。多闻圣弟子于此六触入处。舍离无明而生明。不生有觉．无觉．有无觉．胜觉．等觉．卑觉．我知我见觉。如是知．如是见已。先所起无明触灭。后明触觉起\n",
              "佛说此经已。诸比丘闻佛所说。欢喜奉行\n",
              "（四六）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。有五受阴。云何为五。色受．想．行．识受阴。若沙门．婆罗门以宿命智自识种种宿命。已识．当识．今识。皆于此五受阴。已识．当识．今识。我过去所经。如是色．如是受．如是想．如是行．如是识。若可阂可分。是名色受阴。指所阂。若手．若石．若杖．若刀．若冷．若暖．若渴．若饥．若蚊．虻．诸毒虫．风．雨触。是名触阂。是故阂是色受阴。复以此色受阴无常．苦．变易。诸觉相是受受阴。何所觉。觉苦．觉乐．觉不苦不乐。是故名觉相是受受阴。复以此受受阴是无常．苦．变易。诸想是想受阴。何所想。少想．多想．无量想。都无所有。作无所有想。是故名想受阴。复以此想受阴是无常．苦．变易法。为作相是行受阴。何所为作。于色为作。于受．想．行．识为作。是故为作相是行受阴。复以此行受阴是无常．苦．变易法。别知相是识受阴。何所识。识色。识声．香．味．触．法。是故名识受阴。复以此识受阴是无常．苦．变易法\n",
              "诸比丘。彼多闻圣弟子于此色受阴作如是学。我今为现在色所食。过去世已曾为彼色所食。如今现在。复作是念。我今为现在色所食。我若复乐着未来色者。当复为彼色所食。如今现在。作如是知已。不顾过去色。不乐着未来色。于现在色生厌．离欲．灭患．向灭。多闻圣弟子于此受．想．行．识受阴学。我今现在为现在识所食。于过去世已曾为识所食。如今现在。我今已为现在识所食。若复乐着未来识者。亦当复为彼识所食。如今现在。如是知已。不顾过去识。不乐未来识。于现在识生厌．离欲．灭患．向灭。灭而不增。退而不进。灭而不起。舍而不取\n",
              "于何灭而不增。色灭而不增。受．想．行．识灭而不增。于何退而不进。色退而不进。受．想．行．识退而不进。于何灭而不起。色灭而不起。受．想．行．识灭而不起。于何舍而不取。色舍而不取。受．想．行．识舍而不取\n",
              "灭而不增。寂灭而住。退而不进。寂退而住。灭而不起。寂灭而住。舍而不取。不生系着。不系着已。自觉涅槃。我生已尽。梵行已立。所作已作。自知不受后有\n",
              "佛说此经时。众多比丘不起诸漏。心得解脱\n",
              "佛说此经已。诸比丘闻佛所说。欢喜奉行\n",
              "我卑下．种子　　封滞．五转．七\n",
              "二系着及觉　　三世阴世食\n",
              "（四七）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。信心善男子应作是念。我应随顺法。我当于色多修厌离住。于受．想．行．识多修厌离住。信心善男子即于色多修厌离住。于受．想．行．识多修厌离住。故于色得厌。于受．想．行．识得厌。厌已。离欲解脱。解脱知见。我生已尽。梵行已立。所作已作。自知不受后有\n",
              "佛说此经已。诸比丘闻佛所说。欢喜奉行\n",
              "（四八）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。信心善男子正信．非家．出家。自念。我应随顺法。于色当多修厌住。于受．想．行．识多修厌住。信心善男子正信．非家．出家。于色多修厌住。于受．想．行．识多修厌住已。于色得离。于受．想．行．识得离。我说是等。悉离一切生．老．病．死．忧．悲．恼苦\n",
              "佛说此经已。诸比丘闻佛所说。欢喜奉行\n",
              "（四九）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告尊者阿难曰。若信心长者．长者子来问汝言。于何等法知其生灭。汝当云何答乎\n",
              "阿难白佛。世尊。若有长者．长者子来问我者。我当答言。知色是生灭法。知受．想．行．识是生灭法。世尊。若长者．长者子如是问者。我当如是答\n",
              "佛告阿难。善哉。善哉。应如是答。所以者何。色是生灭法。受．想．行．识是生灭法。知色是生灭法者。名为知色。知受．想．行．识是生灭法者。名为知识\n",
              "佛说此经已。诸比丘闻佛所说。欢喜奉行\n",
              "（五○）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告尊者阿难曰。若有诸外道出家来问汝言。阿难。世尊何故教人修诸梵行。如是问者。云何答乎\n",
              "阿难白佛。世尊。若外道出家来问我言阿难。世尊何故教人修诸梵行。者。我当答言。为于色修厌．离欲．灭尽．解脱．不生故。世尊教人修诸梵行。为于受．想．行．识。修厌．离欲．灭尽．解脱．不生故。教人修诸梵行。世尊。若有外道出家作如是问者。我当作如是答\n",
              "佛告阿难。善哉。善哉。应如是答。所以者何。我实为于色修厌．离欲．灭尽．解脱．不生故。教人修诸梵行。于受．想．行．识。修厌．离欲．灭尽．解脱．不生故。教人修诸梵行\n",
              "佛说此经已。尊者阿难闻佛所说。欢喜奉行\n",
              "（五一）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。我今为汝说坏．不坏法。谛听。善思。当为汝说。诸比丘。色是坏法。彼色灭涅槃是不坏法。受．想．行．识是坏法。彼识灭涅槃是不坏法\n",
              "佛说此经已。诸比丘闻佛所说。欢喜奉行\n",
              "（五二）\n",
              "郁低迦修多罗。如增一阿含经四法中说\n",
              "（五三）\n",
              "如是我闻\n",
              "一时。佛在拘萨罗国人间游行。于萨罗聚落村北申恕林中住\n",
              "尔时。聚落主大姓婆罗门闻。沙门释种子于释迦大姓。剃除须发。着袈裟衣。正信．非家．出家学道。成无上等正觉。于此拘萨罗国人间游行。到婆罗聚落村北申恕林中住。又彼沙门瞿昙如是色貌名称。真实功德。天．人赞叹。闻于八方。为如来．应．等正觉．明行足．善逝．世间解．无上士．调御丈夫．天人师．佛．世尊。于诸世间．诸天．魔．梵沙门．婆罗门中。大智能自证知。我生已尽。梵行已立。所作已作。自知不受后有。为世说法。初．中．后善。善义．善味。纯一满净。梵行清白。演说妙法。善哉应见。善哉应往。善应敬事。作是念已。即便严驾。多将翼从。执持金瓶．杖枝．伞盖。往诣佛所。恭敬奉事。到于林口。下车步进。至世尊所。问讯安不。却坐一面。白世尊曰。沙门瞿昙。何论何说\n",
              "佛告婆罗门。我论因．说因\n",
              "又白佛言。云何论因。云何说因\n",
              "佛告婆罗门。有因有缘集世间。有因有缘世间集。有因有缘灭世间。有因有缘世间灭\n",
              "婆罗门白佛言。世尊。云何为有因有缘集世间。有因有缘世间集\n",
              "佛告婆罗门。愚痴无闻凡夫色集．色灭．色味．色患．色离。不如实知。不如实知故。爱乐于色。赞叹于色。染着心住。彼于色爱乐故取。取缘有。有缘生。生缘老．死．忧．悲．恼苦。是则大苦聚集。受．想．行．识亦复如是。婆罗门。是名有因有缘集世间。有因有缘世间集\n",
              "婆罗门白佛言。云何为有因有缘灭世间。有因有缘世间灭\n",
              "佛告婆罗门。多闻圣弟子于色集．色灭．色味．色患．色离如实知。如实知已。于彼色不爱乐．不赞叹．不染着．不留住。不爱乐．不留住故。色爱则灭。爱灭则取灭。取灭则有灭。有灭则生灭。生灭则老．死．忧．悲．恼苦灭。受．想．行．识亦复如是。婆罗门。是名有因有缘灭世间。是名有因有缘世间灭。婆罗门。是名论因。是名说因\n",
              "婆罗门白佛言。瞿昙。如是论因。如是说因。世间多事。今请辞还\n",
              "佛告婆罗门。宜知是时\n",
              "佛说此经已。诸婆罗门闻佛所说。欢喜随喜。礼足而去\n",
              "（五四）\n",
              "如是我闻\n",
              "一时。佛住波罗[木*奈]国仙人住处鹿野苑中\n",
              "彼时。毗迦多鲁迦聚落有婆罗门来诣佛所。恭敬问讯。却坐一面。白佛言。瞿昙。我有年少弟子。知天文．族姓。为诸大众占相吉凶。言有必有。言无必无。言成必成。言坏必坏。瞿昙。于意云何\n",
              "佛告婆罗门。且置汝年少弟子知天文．族姓。我今问汝。随汝意答。婆罗门。于意云何。色本无种耶\n",
              "答曰。如是。世尊\n",
              "受．想．行．识本无种耶\n",
              "答曰。如是。世尊\n",
              "佛告婆罗门。汝言我年少弟子知天文．族姓。为诸大众作如是说。言有必有。言无必无。知见非不实耶\n",
              "婆罗门白佛。如是。世尊\n",
              "佛告婆罗门。于意云何。颇有色常住百岁耶。为异生．异灭耶。受．想．行．识常住百岁耶。异生．异灭耶\n",
              "答曰。如是。世尊\n",
              "佛告婆罗门。于意云何。汝年少弟子知天文．族姓。为大众说。成者不坏。知见非不异耶\n",
              "答曰。如是。世尊\n",
              "佛告婆罗门。于意云何。此法彼法。此说彼说。何者为胜\n",
              "婆罗门白佛言。世尊。此如法说。如佛所说显现开发。譬如有人溺水。能救获彼。能救迷方示路。闇慧明灯。世尊今日善说胜法。亦复如是显现开发\n",
              "佛说此经已。毗迦多鲁迦婆罗门闻佛所说。欢喜随喜。即从坐起。礼足而去\n",
              "（五五）\n",
              "如是我闻\n",
              "一时。佛在波罗[木*奈]国仙人住处鹿野苑中\n",
              "尔时。世尊告诸比丘。我今当说阴及受阴。云何为阴。若所有诸色。若过去．若未来．若现在。若内。若外。若粗．若细。若好．若丑。若远．若近。彼一切总说色阴。随诸所有受．想．行．识亦复如是。彼一切总说受．想．行．识阴。是名为阴。云何为受阴。若色是有漏．是取。若彼色过去．未来．现在。生贪欲．嗔恚．愚痴及余种种上烦恼心法。受．想．行．识亦复如是。是名受阴\n",
              "佛说此经已。诸比丘闻佛所说。欢喜奉行\n",
              "（五六）\n",
              "如是我闻\n",
              "一时。佛住波罗[木*奈]国仙人住处鹿野苑中\n",
              "尔时。世尊告诸比丘。我今当说有漏．无漏法。若色有漏是取。彼色能生爱．恚。如是受．想．行．识。有漏是取。彼识能生爱．恚。是名有漏法。云何无漏法。诸所有色无漏非受。彼色若过去．未来．现在。彼色不生爱．恚。如是受．想．行．识。无漏非受。彼识若过去．未来．现在。不生贪．恚。是名无漏法\n",
              "佛说此经已。诸比丘闻佛所说。欢喜奉行\n",
              "二信二阿难　　坏法．郁低迦\n",
              "婆罗及世间　　除漏无漏法\n",
              "（五七）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊着衣持钵。入舍卫城乞食。还持衣钵。不语众。不告侍者。独一无二。于西方国土人间游行\n",
              "时。安陀林中有一比丘。遥见世尊不语众。不告侍者。独一无二。见已。进诣尊者阿难所。白阿难言。尊者。当知世尊不语众。不告侍者。独一无二而出游行\n",
              "尔时。阿难语彼比丘。若使世尊不语众。不告侍者。独一无二而出游行。不应随从。所以者何。今日世尊欲住寂灭灭少事故\n",
              "尔时。世尊游行北至半阇国波陀聚落。于人所守护林中。住一跋陀萨罗树下。时有众多比丘诣阿难所。语阿难言。今闻世尊住在何所\n",
              "阿难答曰。我闻世尊北至半阇国波陀聚落。人所守护林中跋陀萨罗树下\n",
              "时。诸比丘语阿难曰。尊者知。我等不见世尊已久。若不惮劳者。可共往诣世尊。哀愍故。阿难知时。默然而许\n",
              "尔时。尊者阿难与众多比丘夜过晨朝。着衣持钵。入舍卫城乞食。乞食已。还精舍。举卧具。持衣钵。出至西方人间游行。北至半阇国波陀聚落人守护林中。时。尊者阿难与众多比丘置衣钵。洗足已。诣世尊所。头面礼足。于一面坐\n",
              "尔时。世尊为众多比丘说法。示．教．利．喜\n",
              "尔时。座中有一比丘作是念。云何知．云何见。疾得漏尽。尔时。世尊知彼比丘心之所念。告诸比丘。若有比丘于此座中作是念。云何知．云何见。疾得漏尽。者。我已说法言。当善观察诸阴。所谓四念处．四正勤．四如意足．五根．五力．七觉分．八圣道分。我已说如是法。观察诸阴。而今犹有善男子不勤欲作．不勤乐．不勤念．不勤信。而自慢惰。不能增进得尽诸漏。若复善男子于我所说法。观察诸阴。勤欲．勤乐．勤念．勤信。彼能疾得尽诸漏。愚痴无闻凡夫于色见是我。若见我者。是名为行。彼行何因。何集。何生。何转。无明触生爱。缘爱起彼行。彼爱何因。何集。何生。何转。彼爱受因．受集．受生．受转。彼受何因。何集。何生。何转。彼受触因．触集．触生．触转。彼触何因。何集。何生。何转。谓彼触六入处因．六入处集．六入处生．六入处转。彼六入处无常有为。心缘起法。彼触受．行受。亦无常有为。心缘起法。如是观者。而见色是我。不见色是我。而见色是我所。不见色是我所。而见色在我。不见色在我。而见我在色。不见我在色。而见受是我。不见受是我。而见受是我所。不见受是我所。而见受在我。不见受在我。而见我在受。不见我在受。而见想是我。不见想是我。而见想是我所。不见想是我所。而见想在我。不见想在我。而见我在想。不见我在想。而见行是我。不见行是我。而见行是我所。不见行是我所。而见行在我。不见行在我。而见我在行。不见我在行。而见识是我。不见识是我。而见识是我所。不见识是我所。而见识在我。不见识在我。而见我在识。不见我在识。复作断见．坏有见。不作断见．坏有见。而不离我慢。不离我慢者。而复见我。见我者即是行。彼行何因。何集。何生。何转。如前所说。乃至我慢。作如是知．如是见者。疾得漏尽\n",
              "佛说经已。诸比丘闻佛所说。欢喜奉行\n",
              "（五八）\n",
              "如是我闻\n",
              "一时。佛住舍卫国东园鹿母讲堂\n",
              "尔时。世尊于晡时从禅觉。于诸比丘前敷座而坐。告诸比丘。有五受阴。云何为五。谓色受阴。受．想．行．识受阴\n",
              "时。有一比丘从坐起。整衣服。偏袒右肩。右膝着地。合掌白佛言。世尊。此五受阴。色受阴。受．想．行．识受阴耶\n",
              "佛告比丘。还坐而问。当为汝说\n",
              "时。彼比丘为佛作礼。还复本坐。白佛言。世尊。此五受阴。以何为根。以何集。以何生。以何触\n",
              "佛告比丘。此五受阴。欲为根。欲集．欲生．欲触\n",
              "时。彼比丘闻佛所说。欢喜随喜。而白佛言。世尊。为说五阴即受。善哉所说。今当更问。世尊。阴即受。为五阴异受耶\n",
              "佛告比丘。非五阴即受。亦非五阴异受。能于彼有欲贪者。是五受阴\n",
              "比丘白佛。善哉。世尊。欢喜随喜。今复更问。世尊。有二阴相关耶\n",
              "佛告比丘。如是。如是。犹若有一人如是思惟。我于未来得如是色．如是受．如是想．如是行．如是识。是名比丘阴阴相关也\n",
              "比丘白佛。善哉所说。欢喜随喜\n",
              "更有所问。世尊。云何名阴。佛告比丘。诸所有色。若过去．若未来．若现在。若内．若外。若粗．若细。若好．若丑。若远．若近。彼一切总说阴。是名为阴。受．想．行．识亦复如是。如是。比丘。是名为阴\n",
              "比丘白佛。善哉所说。欢喜随喜\n",
              "更有所问。世尊。何因何缘名为色阴。何因何缘名受．想．行．识阴\n",
              "佛告比丘。四大因．四大缘。是名色阴。所以者何。诸所有色阴。彼一切悉皆四大。缘四大造故。触因．触缘。生受．想．行。是故名受．想．行阴。所以者何。若所有受．想．行。彼一切触缘故。名色因．名色缘。是故名为识阴。所以者何。若所有识。彼一切名色缘故\n",
              "比丘白佛。善哉所说。欢喜随喜\n",
              "更有所问。云何色味。云何色患。云何色离。云何受．想．行．识味。云何识患。云何识离\n",
              "佛告比丘。缘色生喜乐。是名色味。若色无常．苦．变易法。是名色患。若于色调伏欲贪．断欲贪．越欲贪。是名色离。若缘受．想．行．识生喜乐。是名识味。受．想．行．识。无常．苦．变易法。是名识患。于受．想．行．识。调伏欲贪．断欲贪．越欲贪。是名识离\n",
              "比丘白佛。善哉所说。欢喜随喜\n",
              "更有所问。世尊。云何生我慢\n",
              "佛告比丘。愚痴无闻凡夫于色见我．异我．相在。于受．想．行．识见我．异我．相在。于此生我慢\n",
              "比丘白佛。善哉所说。欢喜随喜\n",
              "更有所问。世尊。云何得无我慢\n",
              "佛告比丘。多闻圣弟子不于色见我．异我．相在。不于受．想．行．识。见我．异我．相在\n",
              "比丘白佛。善哉所说。更有所问。何所知．何所见。尽得漏尽\n",
              "佛告比丘。诸所有色。若过去．若未来．若现在。若内．若外。若粗．若细。若好．若丑。若远．若近。彼一切非我．不异我．不相在。受．想．行．识亦复如是。比丘。如是知。如是见。疾得漏尽\n",
              "尔时。会中复有异比丘。钝根无知。在无明[谷-禾+卵]起恶邪见。而作是念。若无我者。作无我业。于未来世。谁当受报。尔时。世尊知彼比丘心之所念。告诸比丘。于此众中。若有愚痴人。无智明。而作是念。若色无我。受．想．行．识无我。作无我业。谁当受报。如是所疑。先以解释彼。云何比丘。色为常耶。为非常耶\n",
              "答言。无常。世尊\n",
              "若无常者。是苦耶\n",
              "答言。是苦。世尊\n",
              "若无常．苦。是变易法。多闻圣弟子于中宁见是我．异我．相在不\n",
              "答言。不也。世尊\n",
              "受．想．行．识亦复如是。是故。比丘。若所有色。若过去．若未来．若现在。若内．若外。若粗．若细。若好．若丑。若远．若近。彼一切非我．非我所。如是见者。是为正见。受．想．行．识亦复如是。多闻圣弟子如是观者便修厌。厌已离欲。离欲已解脱。解脱知见。我生已尽。梵行已立。所作已作。自知不受后有\n",
              "佛说此经时。众多比丘不起诸漏。心得解脱。佛说此经已。诸比丘闻佛所说。欢喜奉行\n",
              "阴根．阴即受　　二阴共相关\n",
              "名字．因．二味　　我慢疾．漏尽\n"
            ]
          },
          {
            "id": 3,
            "level": 3,
            "title": "第三卷",
            "brief": "",
            "media": "858-3.m4a",
            "page": [
              "（五九）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。有五受阴。云何为五。色受阴。受．想．行．识受阴。观此五受阴。是生灭法。所谓此色．此色集．此色灭。此受．想．行．识。此识集．此识灭。云何色集。云何色灭。云何受．想．行．识集。云何受．想．行．识灭。爱喜集是色集。爱喜灭是色灭。触集是受．想．行集。触灭是受．想．行灭。名色集是识集。名色灭是识灭。比丘。如是色集．色灭。是为色集．色灭。如是受．想．行．识集。受．想．行．识灭。是为受．想．行．识集。受．想．行．识灭\n",
              "佛说此经已。时。诸比丘闻佛所说。欢喜奉行\n",
              "（六○）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。有五受阴。何等为五。所谓色受阴。受．想．行．识受阴。善哉。比丘不乐于色。不赞叹色。不取于色。不着于色。善哉。比丘。不乐于受．想．行．识。不赞叹识。不取于识。不着于识。所以者何。若比丘不乐于色。不赞叹色。不取于色。不着于色。则于色不乐。心得解脱。如是受．想．行．识。不乐于识。不赞叹识。不取于识。不着于识。则于识不乐。心得解脱。若比丘不乐于色。心得解脱。如是受．想．行．识不乐。心得解脱。不灭不生。平等舍住。正念正智\n",
              "彼比丘如是知．如是见者。前际俱见。永尽无余。前际俱见。永尽无余已。后际俱见。亦永尽无余。后际俱见。永尽无余已。前后际俱见。永尽无余。无所封着。无所封著者。于诸世间都无所取。无所取者。亦无所求。无所求者。自觉涅槃。我生已尽。梵行已立。所作已作。自知不受后有\n",
              "佛说此经已。时。诸比丘闻佛所说。欢喜奉行\n",
              "（六一）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。有五受阴。何等为五。谓色受阴。受．想．行．识受阴\n",
              "云何色受阴。所有色。彼一切四大。及四大所造色。是名为色受阴。复次。彼色是无常．苦．变易之法。若彼色受阴。永断无余。究竟舍离．灭尽．离欲．寂没。余色受阴更不相续．不起．不出。是名为妙。是名寂静。是名舍离。一切有余爱尽．无欲．灭尽．涅槃\n",
              "云何受受阴。谓六受身。何等为六。谓眼触生受。耳．鼻．舌．身．意触生受。是名受受阴。复次。彼受受阴无常．苦．变易之法。乃至灭尽．涅槃\n",
              "云何想受阴。谓六想身。何等为六。谓眼触生想。乃至意触生想。是名想受阴。复次。彼想受阴无常．苦．变易之法。乃至灭尽．涅槃\n",
              "云何行受阴。谓六思身。何等为六。谓眼触生思。乃至意触生思。是名行受阴。复次。彼行受阴无常．苦．变易之法。乃至灭尽．涅槃\n",
              "云何识受阴。谓六识身。何等为六。谓眼识身。乃至意识身。是名识受阴。复次。彼识受阴是无常．苦．变易之法。乃至灭尽．涅槃\n",
              "比丘。若于此法以智慧思惟．观察．分别．忍。是名随信行。超升离生。越凡夫地。未得须陀洹果。中间不死。必得须陀洹果\n",
              "比丘。若于此法增上智慧思惟．观察．忍。是名随法行。超升离生。越凡夫地。未得须陀洹果。中间不死。必得须陀洹果\n",
              "比丘。于此法如实正慧等见。三结尽断知。谓身见．戒取．疑。比丘。是名须陀洹果。不堕恶道。必定正趣三菩提。七有天人往生。然后究竟苦边\n",
              "比丘。若于此法如实正慧等见。不起心漏。名阿罗汉。诸漏已尽。所作已作。舍离重担。逮得己利。尽诸有结。正智心得解脱\n",
              "佛说此经已。诸比丘闻佛所说。欢喜奉行\n",
              "（六二）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。有五受阴。谓色受阴．受．想．行．识受阴。愚痴无闻凡夫无慧无明。于五受阴生我见系着。使心系着而生贪欲。比丘。多闻圣弟子有慧有明。于此五受阴不为见我系着。使心结缚而起贪欲\n",
              "云何愚痴无闻凡夫无慧无明。于五受阴见我系着。使心结缚而生贪欲。比丘。愚痴无闻凡夫无慧无明。见色是我．异我．相在。如是受．想．行．识。是我．异我．相在。如是愚痴无闻凡夫无慧无明。于五受阴说我系着。使心结缚而生贪欲\n",
              "比丘。云何圣弟子有慧有明。不说我系着。使结缚心而生贪欲。圣弟子不见色是我．异我．相在。如是受．想．行．识。不见是我．异我．相在。如是。多闻圣弟子有慧有明。于五受阴不见我系着。使结缚心而生贪欲。若所有色。若过去．若未来．若现在。若内．若外。若粗．若细。若好．若丑。若远．若近。彼一切正观皆悉无常。如是受．想．行．识。若过去．若未来．若现在。若内．若外．若粗．若细。若好．若丑。若远．若近。彼一切正观皆悉无常\n",
              "佛说此经已。诸比丘闻佛所说。欢喜奉行\n",
              "（六三）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。有五受阴。谓色受阴。受．想．行．识受阴。比丘。若沙门．婆罗门计有我。一切皆于此五受阴计有我。何等为五。诸沙门．婆罗门于色见是我．异我．相在。如是受．想．行．识。见是我．异我．相在。如是愚痴无闻凡夫。计我．无明．分别如是观。不离我所。不离我所者。入于诸根。入于诸根已。而生于触。六触入所触。愚痴无闻凡夫生苦乐。从是生此等及余。谓六触身。云何为六。谓眼触入处。耳．鼻．舌．身．意触入处。比丘。有意界．法界．无明界。无明触所触。愚痴无闻凡夫言有．言无．言有无．言非有非无．言我最胜．言我相似。我知．我见\n",
              "复次。比丘。多闻圣弟子住六触入处。而能厌离无明。能生于明。彼于无明离欲而生于明。不有．不无．非有无．非不有无．非有我胜．非有我劣．非有我相似。我知．我见。作如是知．如是见已。所起前无明触灭。后明触集起\n",
              "佛说是经已。诸比丘闻佛所说。欢喜奉行\n",
              "（六四）\n",
              "如是我闻\n",
              "一时。佛住舍卫国东园鹿子母讲堂\n",
              "尔时。世尊晡时从禅起。出讲堂。于堂阴中大众前。敷座而坐。尔时。世尊叹优陀那偈\n",
              "法无有吾我　　亦复无我所\n",
              "我既非当有　　我所何由生\n",
              "比丘解脱此　　则断下分结\n",
              "时。有一比丘从座起。偏袒右肩。右膝着地。合掌白佛言。世尊。云何无吾我。亦无有我所。我既非当有。我所何由生。比丘解脱此。则断下分结\n",
              "佛告比丘。愚痴无闻凡夫计色是我．异我．相在。受．想．行．识。是我．异我．相在。多闻圣弟子不见色是我．异我．相在。不见受．想．行．识。是我．异我．相在。亦非知者。亦非见者。此色是无常。受．想．行．识是无常。色是苦。受．想．行．识是苦。色是无我。受．想．行．识是无我。此色非当有。受．想．行．识非当有。此色坏有。受．想．行．识坏有。故非我．非我所。我．我所非当有。如是解脱者。则断五下分结\n",
              "时。彼比丘白佛言。世尊。断五下分结已。云何漏尽。无漏心解脱．慧解脱。现法自知作证具足住。我生已尽。梵行已立。所作已作。自知不受后有\n",
              "佛告比丘。愚痴凡夫．无闻众生于无畏处而生恐畏。愚痴凡夫．无闻众生怖畏\n",
              "无我无我所　　二俱非当生\n",
              "攀缘四识住。何等为四。谓色识住．色攀缘．色爱乐．增进广大生长。于受．想．行．识住。攀缘．爱乐．增进广大生长。比丘。识于此处。若来．若去．若住．若起．若灭。增进广大生长。若作是说。更有异法。识若来．若去．若住．若起．若灭．若增进广大生长者。但有言说。问已不知。增益生痴。以非境界故。所以者何。比丘。离色界贪已。于色意生缚亦断。于色意生缚断已。识攀缘亦断。识不复住。无复增进广大生长。受．想．行界离贪已。于受．想．行意生缚亦断。受．想．行意生缚断已。攀缘亦断。识无所住。无复增进广大生长。识无所住故不增长。不增长故无所为作。无所为作故则住。住故知足。知足故解脱。解脱故于诸世间都无所取。无所取故无所著。无所著故自觉涅槃。我生已尽。梵行已立。所作已作。自知不受后有。比丘。我说识不住东方．南．西．北方．四维．上．下。除欲见法。涅槃灭尽。寂静清凉\n",
              "佛说此经已。诸比丘闻佛所说。欢喜奉行\n",
              "生灭以不乐　　及三种分别\n",
              "贪着等观察　　是名优陀那\n",
              "（六五）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。常当修习方便禅思。内寂其心。所以者何。比丘常当修习方便禅思。内寂其心。如实观察。云何如实观察。此是色．此是色集．此是色灭。此是受．想．行．识。此是识集．此是识灭\n",
              "云何色集。受．想．行．识集。愚痴无闻凡夫于苦．乐．不苦不乐受。不如实观察。此受集．受灭．受味．受患．受离不如实观察故。于受乐着生取。取缘有。有缘生。生缘老．病．死．忧．悲．恼苦。如是纯大苦聚从集而生。是名色集。是名受．想．行．识集\n",
              "云何色灭。受．想．行．识灭。多闻圣弟子受诸苦．乐．不苦不乐受。如实观察。受集．受灭．受味．受患．受离如实观察故。于受乐着灭。着灭故取灭。取灭故有灭。有灭故生灭。生灭故老．病．死．忧．悲．恼苦灭。如是纯大苦聚皆悉得灭。是名色灭。受．想．行．识灭\n",
              "是故。比丘。常当修习方便禅思。内寂其心。比丘。禅思住。内寂其心。精勤方便。如实观察\n",
              "佛说此经已。诸比丘闻佛所说。欢喜奉行\n",
              "如观察。如是分别．种种分别．知．广知．种种知．亲近．亲近修习．入．触．证二经。亦如是广说\n",
              "（六六）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。常当修习方便禅思。内寂其心。所以者何。修习方便禅思。内寂其心已。如实观察。云何如实观察。如实观察此色．此色集．此色灭。此受．想．行．识。此识集．此识灭\n",
              "云何色集。云何受．想．行．识集。比丘。愚痴无闻凡夫不如实观察色集．色味．色患．色离故。乐彼色。赞叹爱着。于未来世色复生。受．想．行．识亦如是广说。彼色生。受．想．行．识生已。不解脱于色。不解脱于受．想．行．识。我说彼不解脱生．老．病．死．忧．悲．恼苦。纯大苦聚。是名色集。受．想．行．识集\n",
              "云何色灭。受．想．行．识灭。多闻圣弟子如实观察色集．色灭．色味．色患．色离。如实知。如实知故。不乐于色。不赞叹色。不乐着色。亦不生未来色。受．想．行．识亦如是广说。色不生。受．想．行．识不生故。于色得解脱。于受．想．行．识得解脱。我说彼解脱生．老．病．死．忧．悲．恼苦聚。是名色灭。受．想．行．识灭\n",
              "是故。比丘。常当修习方便禅思。内寂其心。精勤方便。如实观察\n",
              "佛说此经已。诸比丘闻佛所说。欢喜奉行\n",
              "如观察。如是乃至作证十二经。亦应广说\n",
              "（六七）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。常当修习方便禅思。内寂其心。所以者何。比丘。修习方便禅思。内寂其心已。如实观察。云何如实观察。如实知此色．此色集．此色灭。此受．想．行．识。此识集．此识灭\n",
              "云何色集。受．想．行．识集。愚痴无闻凡夫不如实知色集．色灭．色味．色患．色离。不如实知故。乐着彼色。赞叹于色。乐着于色。赞叹色故取。取缘有。有缘生。生缘老．死．忧．悲．恼苦。如是纯大苦聚生。是名色集。受．想．行．识集\n",
              "云何色灭。受．想．行．识灭。多闻圣弟子如实知色集．色灭．色味．色患．色离。如实知故。不乐着色。不赞叹色。不乐着．赞叹色故。爱乐灭。爱乐灭故取灭。取灭故有灭。有灭故生灭。生灭故老．病．死．忧．悲．恼苦灭。如是纯大苦聚灭。云何多闻圣弟子如实知受．想．行．识。识集．识灭．识味．识患．识离如实知。知彼故不乐着彼识。不赞叹于识。不乐着．赞叹识故。乐爱灭。乐爱灭故取灭。取灭故有灭。有灭故生灭。生灭故老．病．死．忧．悲．恼苦灭。如是纯大苦聚灭。皆悉得灭。比丘。是名色灭。受．想．行．识灭\n",
              "比丘。常当修习方便禅思。内寂其心\n",
              "佛说此经已。诸比丘闻佛所说。欢喜奉行\n",
              "如观察。乃至作证十二经。亦如是广说\n",
              "（六八）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。常当修习方便禅思。内寂其心。如实观察。云何如实观察。如实知此色．此色集．此色灭。此受．想．行．识。此识集．此识灭\n",
              "云何色集。受．想．行．识集。缘眼及色眼识生。三事和合生触。缘触生受。缘受生爱。乃至纯大苦聚生。是名色集。如是。缘耳．鼻．舌．身．意。缘意及法生意识。三事和合生触。缘触生受。缘受生爱。如是乃至纯大苦聚生。是名色集。受．想．行．识集\n",
              "云何色灭。受．想．行．识灭。缘眼乃至色眼识生。三事和合生触。触灭则受灭。乃至纯大苦聚灭。如是耳．鼻．舌．身．意。缘意及法意识生。三事和合生触。触灭则受灭。爱灭。乃至纯大苦聚灭。是名色灭。受．想．行．识灭\n",
              "是故。比丘。常当修习方便禅思。内寂其心\n",
              "佛说此经已。诸比丘闻佛所说。欢喜奉行\n",
              "如观察。乃至作证十二经。亦如是广说\n",
              "受与生及乐　　亦说六入处\n",
              "一一十二种　　禅定三昧经\n",
              "（六九）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。我今当说有身集趣道及有身集灭道。云何有身集趣道。愚痴无闻凡夫。见不如实知色集．色灭．色味．色患．色离。不如实知故。乐色．叹色．着色．住色。乐色．叹色．着色．住色故。爱乐取。缘取有。缘有生。缘生．老．病．死．忧．悲．苦恼。如是纯大苦聚生。如是受．想．行．识广说。是名有身集趣道。比丘。有身集趣道。当知即是苦集趣道\n",
              "云何有身集灭道。多闻圣弟子如实知色．色集．色灭．色味．色患．色离。如实知故。于色不乐．不叹．不着．不住。不乐．不叹．不着．不住故。彼色爱乐灭。爱乐灭则取灭。取灭则有灭。有灭则生灭。生灭则老．病．死．忧．悲．苦恼。纯大苦聚灭。如色．受．想．行．识亦如是。是名有身灭道迹。有身灭道迹。则是苦灭道迹。是故说有身灭道迹\n",
              "佛说此经已。诸比丘闻佛所说。欢喜奉行\n",
              "如当说有及当知。亦如是说\n",
              "（七○）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。我今当说有身边．有身集边．有身灭边。谛听。善思念之。当为汝说。云何有身边。谓五受阴。云何为五。色受阴。受．想．行．识受阴。是名有身边。云何有身集边。谓受．当来有爱．贪．喜俱。彼彼乐着。是名有身集边。云何有身灭边。即此受．当来有爱．贪．喜俱。彼彼乐着无余断吐．尽．离欲．灭．寂没。是名有身灭边。是故当说有身边．有身集边．有身灭边\n",
              "佛说是经已。诸比丘闻佛所说。欢喜奉行\n",
              "如当说有及当知。亦如是说\n",
              "（七一）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。我今当说有身．有身集．有身灭．有身灭道迹。谛听。善思。当为汝说。云何有身。谓五受阴。云何为五。色受阴。受．想．行．识受阴。是名有身。云何有身集。当来有爱．贪．喜俱。彼彼染着。是名有身集。云何有身灭。当来有爱．贪．喜俱。彼彼乐着无余断吐．尽．离欲．灭。是名有身灭\n",
              "云何有身灭道迹。谓八圣道。正见．正志．正语．正业．正命．正方便．正念．正定。是名有身灭道迹。是名当说有身．有身集．有身灭．有身灭道迹\n",
              "佛说是经已。诸比丘闻佛所说。欢喜奉行\n",
              "余如是说。差别者。当知有身。当知断有身集。当知证有身灭。当知修断有身道迹\n",
              "佛说此经已。诸比丘闻佛所说。欢喜奉行\n",
              "如当说有及当知。亦如是说。又复差别者。比丘知有身。断有身集。证有身灭。修断有身道。是名比丘断爱欲缚诸结等法。修无间等。究竟苦边\n",
              "又复差别者。是名比丘究竟边际。究竟离垢。究竟梵行。纯净上士\n",
              "又复差别者。是名比丘阿罗汉尽诸有漏。所作已作。已舍重担。逮得己利。尽诸有结。正智心解脱\n",
              "又复差别者。是名比丘断关．度堑。超越境界。脱诸防逻。建圣法幢。又复差别者。云何断关。谓断五下分结。云何度堑。谓度无明深堑。云何超越境界。谓究竟无始生死。云何脱诸防逻。谓有爱尽。云何建圣法幢。谓我慢尽\n",
              "又复差别者。是名比丘断五枝。成六枝。守护一。依四种。弃舍诸谛。离诸求。净诸觉。身行息。心善解脱。慧善解脱。纯一立梵行。无上士\n",
              "其道有三种　　实觉亦三种\n",
              "有身四种说　　罗汉有六种\n",
              "（七二）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。当说所知法．智及智者。谛听。善思。当为汝说。云何所知法。谓五受阴。何等为五。色受阴。受．想．行．识受阴。是名所知法\n",
              "云何为智。调伏贪欲．断贪欲．越贪欲。是名为智\n",
              "云何智者。阿罗汉是。阿罗汉者。非有他世死．非无他世死．非有无他世死．非非有无他世死。广说无量。诸数永灭。是名说所知法．智及智者\n",
              "佛说此经已。诸比丘闻佛所说。欢喜奉行\n",
              "（七三）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。我今当说重担．取担．舍担．担者。谛听。善思。当为汝说。云何重担。谓五受阴。何等为五。色受阴。受．想．行．识受阴\n",
              "云何取担。当来有爱．贪．喜俱。彼彼乐着\n",
              "云何舍担。若当来有爱．贪．喜俱。彼彼乐着永断无余已．灭已。吐尽．离欲．灭没\n",
              "云何担者。谓士夫是。士夫者。如是名。如是生。如是姓族。如是食。如是受苦乐。如是长寿。如是久住。如是寿命齐限。是名为重担．取担．舍担．担者\n",
              "尔时。世尊而说偈言\n",
              "已舍于重担　　不复应更取\n",
              "重任为大苦　　舍任为大乐\n",
              "当断一切爱　　则尽一切行\n",
              "晓了有余境　　不复转还有\n",
              "佛说此经已。诸比丘闻佛所说。欢喜奉行\n",
              "（七四）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。有五受阴。何等为五。色受阴。受．想．行．识受阴。愚痴无闻凡夫不如实知色．色集．色灭．色味．色患．色离。不如实知故。于色所乐．赞叹．系着住。色缚所缚。内缚所缚。不知根本。不知边际。不知出离。是名愚痴无闻凡夫。以缚生。以缚死。以缚从此世至他世。于彼亦复以缚生。以缚死。是名愚痴无闻凡夫。随魔自在。入魔网中。随魔所化。魔缚所缚。为魔所牵。受．想．行．识亦复如是\n",
              "多闻圣弟子如实知色．色集．色灭．色味．色患．色离。如实知故。不贪喜色。不赞叹。不系着住。非色缚所缚。非内缚所缚。知根本。知津济。知出离。是名多闻圣弟子。不随缚生。不随缚死。不随缚从此世至他世。不随魔自在。不入魔手。不随魔所作。非魔所缚。解脱魔缚。离魔所牵。受．想．行．识亦复如是\n",
              "佛说此经已。诸比丘闻佛所说。欢喜奉行\n",
              "（七五）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。有五受阴。何等为五。谓色受阴。比丘于色厌．离欲．灭．不起．解脱。是名如来．应．等正觉。如是受．想．行．识。厌．离欲．灭．不起．解脱。是名如来．应．等正觉。比丘亦于色厌．离欲．灭。名阿罗汉慧解脱。如是受．想．行．识。厌．离欲．灭。名阿罗汉慧解脱。比丘。如来．应．等正觉。阿罗汉慧解脱有何差别\n",
              "比丘白佛。如来为法根．为法眼．为法依。唯愿世尊为诸比丘广说此义。诸比丘闻已。当受奉行\n",
              "佛告比丘。谛听。善思。当为汝说。如来．应．等正觉未曾闻法。能自觉法。通达无上菩提。于未来世开觉声闻而为说法。谓四念处．四正勤．四如意足．五根．五力．七觉．八道。比丘。是名如来．应．等正觉未得而得。未利而利。知道．分别道．说道．通道。复能成就诸声闻教授教诫。如是说正顺。欣乐善法。是名如来．罗汉差别\n",
              "佛说此经已。诸比丘闻佛所说。欢喜奉行\n",
              "（七六）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。有五受阴。何等为五。色受阴。受．想．行．识受阴。汝等比丘当观察于色。观察色已。见有我．异我．相在不\n",
              "诸比丘白佛言。不也。世尊\n",
              "佛告比丘。善哉。善哉。色无我。无我者则无常。无常者则是苦。若苦者。彼一切非我．不异我．不相在。当作是观。受．想．行．识亦复如是。多闻圣弟子于此五受阴观察非我．非我所。如是观察已。于世间都无所取。无所取者。则无所著。无所著者。自觉涅槃。我生已尽。梵行已立。所作已作。自知不受后有\n",
              "佛说此经已。诸比丘闻佛所说。欢喜奉行\n",
              "（七七）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。当断色欲贪。欲贪断已。则色断。色断已。得断知。得断知已。则根本断。如截多罗树头。未来不复更生。如是受．想．行．识欲贪断。乃至未来世不复更生\n",
              "佛说此经已。诸比丘闻佛所说。欢喜奉行\n",
              "（七八）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。若色起．住．出。则苦于此起。病于此住。老．死于此出。受．想．行．识亦如是说。比丘。若色灭．息．没。苦于此灭。病于此息。老．死于此没。受．想．行．识亦复如是\n",
              "佛说此经已。诸比丘闻佛所说。欢喜奉行\n",
              "（七九）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。过去．未来色尚无常。况复现在色。多闻圣弟子如是观察已。不顾过去色。不欣未来色。于现在色厌．离欲．灭寂静。受．想．行．识亦复如是\n",
              "比丘。若无过去色者。多闻圣弟子无不顾过去色。以有过去色故。多闻圣弟子不顾过去色。若无未来色者。多闻圣弟子无不欣未来色。以有未来色故。多闻圣弟子不欣未来色。若无现在色者。多闻圣弟子不于现在色生厌．离欲．灭尽向。以欲现在色故。多闻圣弟子于现在色生厌．离欲．灭尽向。受．想．行．识亦如是说\n",
              "佛说此经已。诸比丘闻佛所说。欢喜奉行\n",
              "如无常。苦．空．非我三经。亦如是说\n",
              "（八○）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。当说圣法印及见清净。谛听。善思。若有比丘作是说。我于空三昧未有所得。而起无相．无所有．离慢知见者。莫作是说。所以者何。若于空未得者而言我得无相．无所有．离慢知见者。无有是处。若有比丘作是说。我得空。能起无相．无所有．离慢知见者。此则善说。所以者何。若得空已。能起无相．无所有．离慢知见者。斯有是处。云何为圣弟子及见清净\n",
              "比丘白佛。佛为法根．法眼．法依。唯愿为说。诸比丘闻说法已。如说奉行\n",
              "佛告比丘。若比丘于空闲处树下坐。善观色无常．磨灭．离欲之法。如是观察受．想．行．识。无常．磨灭．离欲之法。观察彼阴无常．磨灭．不坚固．变易法。心乐．清净．解脱。是名为空。如是观者。亦不能离慢．知见清净\n",
              "复有正思惟三昧。观色相断。声．香．味．触．法相断。是名无相。如是观者。犹未离慢．知见清净\n",
              "复有正思惟三昧。观察贪相断。嗔恚．痴相断。是名无所有。如是观者。犹未离慢．知见清净\n",
              "复有正思惟三昧。观察我所从何而生\n",
              "复有正思惟三昧。观察我．我所。从若见．若闻．若嗅．若尝．若触．若识而生\n",
              "复作是观察。若因．若缘而生识者。彼识因．缘。为常．为无常\n",
              "复作是思惟。若因．若缘而生识者。彼因．彼缘皆悉无常。复次。彼因．彼缘皆悉无常。彼所生识云何有常\n",
              "无常者。是有为行。从缘起。是患法．灭法．离欲法．断知法。是名圣法印．知见清净。是名比丘当说圣法印．知见清净。如是广说\n",
              "佛说此经已。诸比丘闻佛所说。欢喜奉行\n",
              "（八一）\n",
              "如是我闻\n",
              "一时。佛住毗耶离猕猴池侧重阁讲堂\n",
              "尔时。有离车名摩诃男。日日游行。往诣佛所。时。彼离车作是念。若我早诣世尊所者。世尊及我知识比丘皆悉禅思。我今当诣七庵罗树阿耆毗外道所。即往诣彼富兰那迦叶住处\n",
              "时。富兰那迦叶。外道众主。与五百外道前后围绕。高声嬉戏。论说俗事。时。富兰那迦叶遥见离车摩诃男来。告其眷属。令寂静住。汝等默然。是离车摩诃男是沙门瞿昙弟子。此是沙门瞿昙白衣弟子。毗耶离中最为上首。常乐静寂。赞叹寂静。彼所之诣寂静之众。是故汝等应当寂静\n",
              "时。摩诃男诣彼众富兰那所。与富兰那共相问讯。相慰劳已。却坐一面。时。摩诃男语富兰那言。我闻富兰那为诸弟子说法。无因．无缘众生有垢。无因．无缘众生清净。世有此论。汝为审有此。为是外人相毁之言。世人所撰。为是法．为非法。颇有世人共论．难问．嫌责以不\n",
              "富兰那迦叶言。实有此论。非世妄传。我立此论。是如法论。我说此法。皆是顺法。无有世人来共难问而呵责者。所以者何。摩诃男。我如是见．如是说。无因．无缘众生有垢。无因．无缘众生清净\n",
              "时。摩诃男闻富兰那所说。心不喜乐。呵骂已。从坐起去。向世尊所。头面礼足。却坐一面。以向与富兰那所论事。向佛广说\n",
              "佛告离车摩诃男。彼富兰那为出意语。不足记也。如是。富兰那愚痴。不辨．不善．非因而作是说。无因．无缘众生有垢。无因．无缘众生清净。所以者何。有因．有缘众生有垢。有因．有缘众生清净\n",
              "摩诃男。何因．何缘众生有垢。何因．何缘众生清净。摩诃男。若色非一向是苦．非乐．非随乐．非乐长养．离乐者。众生不应因此而生乐着。摩诃男。以色非一向是苦．非乐。随乐。乐所长养。不离乐。是故众生于色染着。染着故系。系故有恼。摩诃男。若受．想．行．识。非一向是苦．非乐．非随乐．非乐长养．离乐者。众生不应因此而生乐着。摩诃男。以识非一向是苦．非乐。随乐．乐所长养．不离乐。是故众生于识染着。染着故系。系故生恼。摩诃男。是名有因．有缘众生有垢\n",
              "摩诃男。何因．何缘众生清净。摩诃男。若色一向是乐．非苦．非随苦．非忧苦长养．离苦者。众生不应因色而生厌离。摩诃男。以色非一向乐．是苦．随苦．忧苦长养．不离苦。是故众生厌离于色。厌故不乐。不乐故解脱。摩诃男。若受．想．行．识。一向是乐．非苦．非随苦．非忧苦长养．离苦者。众生不应因识而生厌离。摩诃男。以受．想．行．识。非一向乐．是苦．随苦．忧苦长养．不离苦。是故众生厌离于识。厌故不乐。不乐故解脱。摩诃男。是名有因．有缘众生清净\n",
              "时。摩诃男闻佛所说。欢喜随喜。礼佛而退\n",
              "知法及重担　　往诣．观．欲贪\n",
              "生及与略说　　法印．富兰那\n",
              "（八二）\n",
              "如是我闻\n",
              "一时。佛住支提竹园精舍\n",
              "尔时。世尊告诸比丘。多闻圣弟子于何所而见无常．苦\n",
              "诸比丘白佛言。世尊为法根．法眼．法依。唯愿为说。诸比丘闻已。当如说奉行\n",
              "佛告比丘。谛听。善思。当为汝说。多闻圣弟子于色见无常．苦。于受．想．行．识。见无常．苦。比丘。色为是常．无常耶\n",
              "比丘白佛。无常。世尊\n",
              "比丘。无常者是苦耶\n",
              "比丘白佛。是苦。世尊\n",
              "比丘。若无常．苦。是变易法。多闻圣弟子宁于中见我．异我．相在不。比丘白佛。不也。世尊\n",
              "受．想．行．识亦复如是。是故。比丘。所有诸色。若过去．若未来．若现在。若内．若外。若粗．若细。若好．若丑。若远．若近。彼一切皆非我．非异我．不相在。受．想．行．识亦复如是。多闻圣弟子如是观察。厌于色。厌受．想．行．识。厌故不乐。不乐故解脱。解脱故。我生已尽。梵行已立。所作已作。自知不受后有\n",
              "时。诸比丘闻佛所说。欢喜奉行\n",
              "（八三）\n",
              "如是我闻\n",
              "一时。佛住毗耶离猕猴池侧重阁讲堂\n",
              "尔时。世尊告诸比丘。多闻圣弟子于何所见非我．不异我．不相在。如是平等正观。如实知见\n",
              "比丘白佛。世尊为法根．法眼．法依。唯愿为说。诸比丘闻已。如说奉行\n",
              "佛告比丘。谛听。善思。当为汝说。多闻圣弟子于色见非我．不异我．不相在。是名如实正观。受．想．行．识亦复如是\n",
              "佛告诸比丘。色为是常．为无常耶\n",
              "比丘白佛。无常。世尊。\n",
              "又告比丘。若无常者。是苦不\n",
              "比丘白佛。是苦。世尊\n",
              "比丘。若无常．苦。是变易法。多闻圣弟子于中宁见有我．异我．相在不\n",
              "比丘白佛。不也。世尊\n",
              "受．想．行．识亦复如是。是故。比丘。所有诸色。若过去．若未来．若现在。若内．若外。若粗．若细。若好．若丑。若远．若近。彼一切皆非我．不异我．不相在。是名如实正观。受．想．行．识亦复如是。多闻圣弟子如是观察。于色得解脱。于受．想．行．识得解脱。我说彼解脱生．老．病．死．忧．悲．恼苦。纯大苦聚\n",
              "佛说此经时。诸比丘闻佛所说。欢喜奉行\n",
              "（八四）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。色是无常。无常则苦。苦则非我。非我者。彼一切非我．不异我．不相在。如实知。是名正观。受．想．行．识亦复如是。多闻圣弟子于此五受阴非我．非我所观察。如是观察。于诸世间都无所取。无所取故无所著。无所著故自觉涅槃。我生已尽。梵行已立。所作已作。自知不受后有\n",
              "佛说此经已。诸比丘闻佛所说。欢喜奉行\n",
              "（八五）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。比丘。于何所不见我．异我．相在\n",
              "比丘白佛。世尊为法根．法眼．法依。唯愿为说。诸比丘闻已。如说奉行\n",
              "佛告比丘。谛听。善思。当为汝说。于色不见有我．异我．相在不。于受．想．行．识亦复如是。比丘。色为是常．无常耶\n",
              "比丘白佛。无常。世尊\n",
              "佛言。比丘。若无常者。是苦不\n",
              "比丘白佛。是苦。世尊\n",
              "比丘。若无常．苦。是变易法。多闻圣弟子宁于中见我．异我．相在不。比丘白佛。不也。世尊\n",
              "受．想．行．识亦复如是。是故。比丘。诸所有色。若过去．若未来．若现在。若内．若外。若粗．若细。若好．若丑。若远．若近。彼一切非我．不异我．不相在。受．想．行．识亦复如是。比丘。多闻圣弟子观察五受阴非我．非我所。如是观察者。于诸世间都无所取。无所取者无所著。无所著故自觉涅槃。我生已尽。梵行已立。所作已作。自知不受后有\n",
              "佛说此经已。诸比丘闻佛所说。欢喜奉行\n",
              "（八六）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。若无常色有常者。彼色不应有病．有苦．亦不应于色有所求。欲令如是。不令如是。以色无常故。于色有病．有苦生。亦得不欲令如是。不令如是。受．想．行．识亦复如是。比丘。于意云何。色为常．为无常耶\n",
              "比丘白佛。无常。世尊\n",
              "比丘。无常为是苦不\n",
              "比丘白佛。是苦。世尊\n",
              "比丘。若无常．苦。是变易法。多闻圣弟子于中宁见是我．异我．相在不\n",
              "比丘白佛。不也。世尊\n",
              "受．想．行．识亦复如是。是故。比丘。诸所有色。若过去．若未来．若现在。若内．若外。若粗．若细。若好．若丑。若远．若近。彼一切非我．非我所如实知。受．想．行．识亦复如是。多闻圣弟子正观于色。正观已。于色生厌．离欲．不乐．解脱。受．想．行．识。生厌．离欲．不乐．解脱。我生已尽。梵行已立。所作已作。自知不受后有\n",
              "佛说此经已。诸比丘闻佛所说。欢喜奉行\n",
              "（八七）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。色是苦。若色非是苦者。不应于色有病．有苦生。亦不欲令如是。亦不令不如是。以色是苦。以色是苦故。于色病生。亦得于色欲令如是。不令如是。受．想．行．识亦复如是。比丘。色为常．无常耶\n",
              "比丘白佛。无常。世尊\n",
              "比丘。无常者是苦不\n",
              "比丘白佛。是苦。世尊\n",
              "比丘。若无常．苦。是变易法。多闻圣弟子宁于中见我．异我．相在不。比丘白佛。不也。世尊\n",
              "受．想．行．识亦复如是。是故。比丘。诸所有色。若过去．若未来．若现在。若内．若外。若粗．若细。若好．若丑。若远．若近。彼一切非我．不异我。不相在。如实观察。受．想．行．识亦复如是。多闻圣弟子于色得解脱。于受．想．行．识得解脱。我说彼解脱生．老．病．死．忧．悲．恼苦。纯大苦聚\n",
              "佛说此经已。诸比丘闻佛所说。欢喜奉行\n"
            ]
          },
          {
            "id": 4,
            "level": 3,
            "title": "第四卷",
            "brief": "",
            "media": "858-4.m4a",
            "page": [
              "（八八）\n",
              "如是我闻\n",
              "一时。佛住舍卫国祇树给孤独园\n",
              "时。有年少婆罗门名郁多罗。来诣佛所。与世尊面相问讯慰劳已。退坐一面。白佛言。世尊。我常如法行乞。持用供养父母。令得乐离苦。世尊。我作如是。为多福不\n",
              "佛告郁多罗。实有多福。所以者何。若有如法乞求。供养父母。令其安乐。除苦恼者。实有大福。尔时。世尊即说偈言\n",
              "如汝于父母　　恭敬修供养\n",
              "现世名称流　　命终生天上\n",
              "佛说此经已。年少郁多罗欢喜随喜。作礼而去\n",
              "（八九）\n",
              "如是我闻\n",
              "一时。佛住舍卫国祇树给孤独园\n",
              "时。有年少婆罗门名优波迦。来诣佛所。与世尊面相问讯慰劳已。退坐一面。白佛言。瞿昙。诸婆罗门常称叹邪盛大会。沙门瞿昙亦复称叹邪盛大会不\n",
              "佛告优波迦。我不一向称叹。或有邪盛大会可称叹。或有邪盛大会不可称叹\n",
              "优波迦白佛。何等邪盛大会可称叹。何等邪盛大会不可称叹\n",
              "佛告优波迦。若邪盛大会系群少特牛．水特．水牸。及诸羊犊小小众生悉皆伤杀。逼迫苦切。仆使作人。鞭笞恐怛。悲泣号呼。不喜不乐。众苦作役。如是等邪盛大会。我不称叹。以造大难故。若复大会不系缚群牛。乃至不令众生辛苦作役者。如是邪盛大会。我所称叹。以不造大难故。尔时。世尊即说偈言\n",
              "马祀等大会　　造诸大难事\n",
              "如是等邪盛　　大仙不称叹\n",
              "系缚诸众生　　杀害微细虫\n",
              "是非为正会　　大仙不随顺\n",
              "若不害众生　　造作众难者\n",
              "是等名正会　　大仙随称叹\n",
              "惠施修供养　　为应法邪盛\n",
              "施者清净心　　梵行良福田\n",
              "如是大会者　　是则罗汉会\n",
              "是会得大果　　诸天皆欢喜\n",
              "自行恭敬请　　自手而施与\n",
              "彼我悉清净　　是施得大果\n",
              "慧者如是施　　信心应解脱\n",
              "无罪乐世间　　智者往生彼\n",
              "佛说此经已。优波迦婆罗门闻佛所说。欢喜随喜。作礼而去\n",
              "（九○）\n",
              "如是我闻\n",
              "一时。佛住舍卫国祇树给孤独园。广说如上。差别者。谓随说异偈言\n",
              "无为无诸难　　邪盛时清净\n",
              "如法随顺行　　摄护诸梵行\n",
              "馨香归世界　　超过诸凡鄙\n",
              "佛于邪盛善　　称叹此邪盛\n",
              "惠施修供养　　邪盛随所应\n",
              "净信平等施　　梵行良福田\n",
              "彼作如是施　　是施罗汉田\n",
              "如是广大施　　诸天所称叹\n",
              "自行恭敬请　　自手而供养\n",
              "等摄自他故　　邪盛得大果\n",
              "慧者如是施　　净信心解脱\n",
              "于无罪世界　　智者往生彼\n",
              "佛说此经已。优波迦婆罗门闻佛所说。欢喜作礼而去\n",
              "（九一）\n",
              "如是我闻\n",
              "一时。佛住舍卫国祇树给孤独园\n",
              "时。有年少婆罗门名郁阇迦。来诣佛所。稽首佛足。退坐一面。白佛言。世尊。俗人在家当行几法。得现法安及现法乐\n",
              "佛告婆罗门。有四法。俗人在家得现法安．现法乐。何等为四。谓方便具足．守护具足．善知识具足．正命具足\n",
              "何等为方便具足。谓善男子种种工巧业处以自营生。谓种田．商贾。或以王事。或以书[跳-兆+(梳-木)]算画。于彼彼工巧业处精勤修行。是名方便具足\n",
              "何等为守护具足。谓善男子所有钱谷。方便所得。自手执作。如法而得。能极守护。不令王．贼．水．火劫夺漂没令失。不善守护者亡失。不爱念者辄取。及诸灾患所坏。是名善男子善守护\n",
              "何等为善知识具足。若有善男子不落度．不放逸．不虚妄．不凶险。如是知识能善安慰。未生忧苦能令不生。已生忧苦能令开觉。未生喜乐能令速生。已生喜乐护令不失。是名善男子善知识具足\n",
              "云何为正命具足。谓善男子所有钱财出内称量。周圆掌护。不令多入少出也．多出少入也。如执秤者。少则增之。多则减之。知平而舍。如是。善男子称量财物。等入等出。莫令入多出少．出多入少。若善男子无有钱财而广散用。以此生活。人皆名为优昙钵果。无有种子。愚痴贪欲。不顾其后。或有善男子财物丰多。不能食用。傍人皆言是愚痴人如饿死狗。是故。善男子所有钱财能自称量。等入等出。是名正命具足。如是。婆罗门。四法成就。现法安．现法乐\n",
              "婆罗门白佛言。世尊。在家之人有几法。能令后世安．后世乐\n",
              "佛告婆罗门。在家之人有四法。能令后世安．后世乐。何等为四。谓信具足．戒具足．施具足．慧具足\n",
              "何等为信具足。谓善男子于如来所。得信敬心。建立信本。非诸天．魔．梵及余世人同法所坏。是名善男子信具足\n",
              "何等戒具足。谓善男子不杀生．不偷盗．不邪淫．不妄语．不饮酒。是名戒具足\n",
              "云何施具足。谓善男子离悭垢心。在于居家。行解脱施。常自手与。乐修行舍。等心行施。是名善男子施具足\n",
              "云何为慧具足。谓善男子苦圣谛如实知。习．灭．道圣谛如实知。是名善男子慧具足。若善男子在家行此四法者。能得后世安．后世乐\n",
              "尔时。世尊复说偈言\n",
              "方便建诸业　　积集能守护\n",
              "知识善男子　　正命以自活\n",
              "净信戒具足　　惠施离悭垢\n",
              "净除于速道　　得后世安乐\n",
              "若处于居家　　成就于八法\n",
              "审谛尊所说　　等正觉所知\n",
              "现法得安隐　　现法喜乐住\n",
              "后世喜乐住\n",
              "佛说此经已。郁阇迦闻佛所说。欢喜随喜。作礼而去\n",
              "（九二）\n",
              "如是我闻\n",
              "一时。佛在拘萨罗人间游行。至舍卫国祇树给孤独园\n",
              "尔时。舍卫国有憍慢婆罗门止住。父母种姓俱净。无瑕点能说者。七世相承悉皆清净。为婆罗门师。言论通达。诸论记典悉了万名。解法优劣。分明诸。句句记说。容貌端正。或生志高．族姓志高．容色志高．聪明志高．财富志高。不敬父母．诸尊．师长。闻沙门瞿昙在拘萨罗国人间游行。至舍卫国祇树给孤独园。闻已。作是念。我当往彼沙门瞿昙所。若有所说。我当共论。无所说者。默然而还\n",
              "时。憍慢婆罗门乘白马车。诸年少婆罗门前后导从。持金柄伞盖。手执金瓶。往见世尊。至于园门。下车步进\n",
              "尔时。世尊与诸大众围绕说法。不时顾念憍慢婆罗门\n",
              "时。憍慢婆罗门作是念。沙门瞿昙不顾念我。且当还去\n",
              "尔时。世尊知憍慢婆罗门心念而说偈言\n",
              "憍慢既来此　　不善更增慢\n",
              "向以义故来　　应转增其义\n",
              "时。憍慢婆罗门作是念。沙门瞿昙已知我心。欲修敬礼\n",
              "尔时。世尊告憍慢婆罗门。止。止。不须作礼。心净已足\n",
              "时。诸大众咸各高声唱言。奇哉。世尊。大德大力。今此憍慢婆罗门恃生憍慢．族姓憍慢．容色憍慢．聪明憍慢．财富憍慢。不敬父母．诸尊．师长。今于沙门瞿昙所谦卑下下。欲接足礼\n",
              "时。憍慢婆罗门于大众前唱令静默。而说偈言\n",
              "云何不起慢　　云何起恭敬\n",
              "云何善慰谕　　云何善供养\n",
              "尔时。世尊说偈答言\n",
              "父母及长兄　　和尚诸师长\n",
              "及诸尊重者　　所不应生慢\n",
              "应当善恭敬　　谦下而问讯\n",
              "尽心而奉事　　兼设诸供养\n",
              "离贪恚痴心　　漏尽阿罗汉\n",
              "正智善解脱　　伏诸憍慢心\n",
              "于此贤圣等　　合掌稽首礼\n",
              "尔时。世尊为憍慢婆罗门种种说法。示教照喜。如佛世尊次第说法。说布施．持戒．生天功德。爱．欲．味．患。烦恼清净。出要．远离诸清净分。如是广说。如白净衣无诸黑恶。速受染色。憍慢婆罗门则于座上解四圣谛苦习灭道。得无间等\n",
              "时。憍慢婆罗门见法．得法．知法．入法。度诸疑惑。不由他度。于正法中得无所畏。即从座起。整衣服。为佛作礼。合掌白佛。我今可得于正法中出家．受具足不\n",
              "佛告憍慢婆罗门。汝今可得于正法中出家．受具足\n",
              "彼即出家。独正思惟。所以善男子剃除须发。着袈裟衣。正信．非家．出家学道。得阿罗汉。心善解脱\n",
              "（九三）\n",
              "如是我闻\n",
              "一时。佛在拘萨罗人间游行。至舍卫国祇树给孤独园\n",
              "时。有长身婆罗门。作如是邪盛大会。以七百特牛行列系柱。特．牸．水牛及诸羊犊．种种小虫悉皆系缚。办诸饮食．广行布施。种种外道从诸国国皆悉来集邪盛会所\n",
              "时。长身婆罗门闻沙门瞿昙从拘萨罗人间游行。至舍卫国祇树给孤独园。作是念。我今办邪盛大会。所以七百特牛行列系柱。乃至小小诸虫皆悉系缚。为邪盛大会故。种种异道从诸国国来至会所。我今当往沙门瞿昙所问邪盛法。莫令我作邪盛大会。分数中有所短少。作是念已。乘白马车。诸年少婆罗门前后导从。持金柄伞盖。执金澡瓶。出舍卫城。诣世尊所。恭敬承事。至精舍门。下车步进。至于佛前。面相问讯慰劳已。退坐一面。白佛言。瞿昙。我今欲作邪盛大会。以七百特牛行列系柱。乃至小小诸虫皆悉系缚。为邪盛大会故。种种异道从诸国国皆悉来至邪盛会所。又闻瞿昙从拘萨罗人间游行。至舍卫国祇树给孤独园。我今故来请问瞿昙邪盛大会法诸物分数。莫令我所作邪盛大会诸分数之中有所短少\n",
              "佛告婆罗门。或有一邪盛大会主行施作福而生于罪。为三刀剑之所刻削。得不善果报。何等三。谓身刀剑．口刀剑．意刀剑\n",
              "何等为意刀剑生诸苦报。如一会主造作大会。作是思惟。我作邪盛大会。当杀尔所少壮特牛。尔所水特．水牸。尔所羊犊及种种诸虫。是名意刀剑生诸苦报。如是施主虽念作种种布施．种种供养。实生于罪\n",
              "云何为口刀剑生诸苦报。有一会主造作大会。作如是教。我今作邪盛大会。汝等当杀尔所少壮特牛。乃至杀害尔所微细虫。是名口刀剑生诸苦报。大会主虽作是布施．供养。实生于罪\n",
              "云何为身刀剑生诸苦报。谓有一大会主造作大会。自手伤杀尔所特牛。乃至杀害种种细虫。是名身刀剑生诸苦报。彼大会主虽作是念种种布施．种种供养。实生于罪\n",
              "然婆罗门当勤供养三火。随时恭敬。礼拜奉事。施其安乐。何等为三。一者根本。二者居家。三者福田\n",
              "何者为根本火。随时恭敬。奉事供养。施其安乐。谓善男子方便得财。手足勤苦。如法所得。供养父母。令得安乐。是名根本火。何故名为根本。若善男子从彼而生。所谓父母。故名根本。善男子以崇本故。随时恭敬。奉事供养。施以安乐\n",
              "何等为居家火。善男子随时育养。施以安乐。谓善男子方便得财。手足勤苦。如法所得。供给妻子．宗亲．眷属．仆使．佣客。随时给与。恭敬施安。是名家火。何故名家。其善男子处于居家。乐则同乐。苦则同苦。在所为作皆相顺从。故名为家。是故善男子随时供给。施与安乐\n",
              "何等名田火。善男子随时恭敬。尊重供养。施其安乐。谓善男子方便得财。手足勤劳。如法所得。奉事供养诸沙门．婆罗门。善能调伏贪．恚．痴者。如是等沙门．婆罗门。建立福田。崇向增进。乐分乐报。未来生天。是名田火。何故名田。为世福田。谓为应供。是故名田。是善男子随时恭敬。奉事供养。施其安乐。尔时。世尊复说偈言\n",
              "根本及居家　　应供福田火\n",
              "是火增供养　　充足安隐乐\n",
              "无罪乐世间　　慧者往生彼\n",
              "如法财复会　　供养所应养\n",
              "供养应养故　　生天得名称\n",
              "然。婆罗门。今善男子先所供养三火应断令灭。何等为三。谓贪欲火．嗔恚火．愚痴火。所以者何。若贪火不断不灭者。自害害他。自他俱害。现法得罪。后世得罪。现法后世得罪。缘彼而生心法忧苦。恚火．痴火亦复如是。婆罗门。若善男子事积薪火。随时辛苦。随时然。随时灭火因缘受苦\n",
              "尔时。长身婆罗门默然而住\n",
              "时。有婆罗门子名郁多罗。于会中坐\n",
              "长身婆罗门须臾默然。思惟已。告郁多罗。汝能往至邪盛会所。放彼系柱特牛及诸众生受系缚者。悉皆放不。而告之言。长身婆罗门语汝。随意自在。山泽旷野。食不断草。饮净流水。四方风中受诸快乐\n",
              "郁多罗白言。随大师教。即往彼邪盛会所放诸众生。而告之言。长身婆罗门语汝。随其所乐。山泽旷野。饮水食草。四风自适\n",
              "尔时。世尊知郁多罗。知已。为长身婆罗门种种说法。示教照喜。如律。世尊说法先后。说戒．说施及生天功德。爱．欲．味．患。出要清净。烦恼清净。开示现显。譬如鲜净白[叠*毛]易受染色。长身婆罗门亦复如是。即于座上见四真谛。得无间等\n",
              "时。长身婆罗门见法．得法．知法．入法。度诸疑惑。不由他度。于正法中得无所畏。即从座起。整衣服。偏袒右肩。合掌白佛。已度。世尊。我从今日尽其寿命。归佛．归法．归比丘僧。为优婆塞。证知我。唯愿世尊与诸大众受我饭食。尔时。世尊默然而许\n",
              "时。长身婆罗门知佛受请已。为佛作礼。右绕三匝而去。长身婆罗门还邪盛处。所诸供办净美好者。布置床座。遣使请佛。白言。时到。惟圣知时\n",
              "尔时。世尊着衣持钵。大众围绕。往到长身婆罗门会所。大众前坐\n",
              "时。长身婆罗门知世尊坐定已。手自供养种种饮食。食已。澡漱洗钵毕。别敷卑床。于大众前端坐听法\n",
              "尔时。世尊为长身婆罗门说种种法。示教照喜已。从座起而去\n",
              "（九四）\n",
              "如是我闻\n",
              "一时。佛住舍卫国祇树给孤独园\n",
              "时。有年少婆罗门名僧迦罗。来诣佛所。与世尊面相问讯慰劳已。退坐一面。白佛言。瞿昙。不善男子云何可知\n",
              "佛告婆罗门。譬犹如月\n",
              "婆罗门复问。善男子云何可知\n",
              "佛告婆罗门。譬犹如月\n",
              "婆罗门白佛。云何不善男子如月\n",
              "佛告婆罗门。如月黑分。光明亦失。色亦失。所系亦失。日夜消灭。乃至不现。如是。有人于如来所。得信家心。受持净戒。善学多闻。损己布施。正见真实。于如来所净信．持戒．惠施．多闻．正见真直已。然后退失。于戒．闻．施．正见悉皆忘失。日夜消灭。乃至须臾。一切忘失\n",
              "复次。婆罗门。若善男子不习近善知识。不数闻法。不正思惟。身行恶行。口行恶行。意行恶行。行恶因缘故。身坏命终。堕恶趣泥梨中。如是。婆罗门。不善男子其譬如月\n",
              "婆罗门白佛。云何善男子其譬如月\n",
              "佛告婆罗门。譬如明月净分光明。色泽日夜增明。乃至月满。一切圆净。如是。善男子于如来法．律得净信心。乃至正见真净增明。戒增．施增．闻增．慧增。日夜增长。复于余时亲近善知识。闻说正法。内正思惟。行身善行。行口善行。行意善行故。以是因缘。身坏命终。化生天上。婆罗门。是故善男子譬如月\n",
              "尔时。世尊而说偈言\n",
              "譬如月无垢　　周行于虚空\n",
              "一切小星中　　其光最盛明\n",
              "净信亦如是　　戒闻离悭施\n",
              "于诸悭世间　　其施特明显\n",
              "佛说此经已。僧迦罗婆罗门闻佛所说。欢喜随喜。从座起而去\n",
              "（九五）\n",
              "如是我闻\n",
              "一时。佛住舍卫国祇树给孤独园\n",
              "时。有生闻婆罗门来诣佛所。与世尊面相问讯慰劳已。退坐一面。白佛言。瞿昙。我闻瞿昙说言。唯应施我。不应施余人。施我得大果。非施余人而得大果。应施我弟子。不应施余弟子。施我弟子得大果报。非施余弟子得大果报。云何。瞿昙。作是语者。为实说耶。非为谤毁瞿昙乎。为如说说．如法说耶．法次法说。不为余人以同法来诃责耶\n",
              "佛告婆罗门。彼如是说者。谤毁我耳。非如说说．如法说。法次法说。不致他人来以同法呵责。所以者何。我不如是说。应施于我。不应施余。施我得大果报。非施余人得大果报。应施我弟子。施我弟子得大果报。非施余弟子得大果报。然。婆罗门。我作如是说者。作二种障。障施者施．障受者利。婆罗门乃至士夫。以洗器余食着于净地。令彼处众生即得利乐。我说斯等亦入福门。况复施人。婆罗门。然我复说。施持戒者得果报。不同犯戒\n",
              "生闻婆罗门白佛言。如是。瞿昙。我亦如是说。施持戒者得大果报。非施犯戒\n",
              "尔时。世尊复说偈言\n",
              "若黑若有白　　若赤若有色\n",
              "犁杂及金色　　纯黄及鸽色\n",
              "如是等牸牛　　牛犊姝好者\n",
              "丁壮力具足　　调善行捷疾\n",
              "但使堪运重　　不问本生色\n",
              "人亦复如是　　各随彼彼生\n",
              "刹利婆罗门　　毗舍首陀罗\n",
              "旃陀罗下贱　　所生悉不同\n",
              "但使持净戒　　离重担烦恼\n",
              "纯一修梵行　　漏尽阿罗汉\n",
              "于世间善逝　　施彼得大果\n",
              "愚者无智慧　　未尝闻正法\n",
              "施彼无大果　　不近善友故\n",
              "若习善知识　　如来及声闻\n",
              "清净信善逝　　根生坚固力\n",
              "所住之善趣　　及生大姓家\n",
              "究竟般涅盘　　大仙如是说\n",
              "佛说此经已。生闻婆罗门闻佛所说。欢喜随喜。作礼而去\n",
              "（九六）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊晨朝着衣持钵。入舍卫城乞食。时。有异婆罗门。年耆根熟。执杖持钵。家家乞食\n",
              "尔时。世尊告婆罗门。汝今云何年耆根熟。柱杖持钵。家家乞食。婆罗门白佛。瞿昙。我家中所有财物悉付其子。为子娶妻。然后舍家。是故柱杖持钵。家家乞食\n",
              "佛告婆罗门。汝能于我所受诵一偈。还归于众中。为儿说耶\n",
              "婆罗门白佛。能受。瞿昙\n",
              "尔时。世尊即说偈言\n",
              "生子心欢喜　　为子聚财物\n",
              "亦为娉其妻　　而自舍出家\n",
              "边鄙田舍儿　　违负于其父\n",
              "人形罗刹心　　弃舍于尊老\n",
              "老马无复用　　则夺其[麸-夫+黄]麦\n",
              "儿少而父老　　家家行乞食\n",
              "曲杖为最胜　　非子为恩爱\n",
              "为我防恶牛　　免险地得安\n",
              "能却凶暴狗　　扶我闇处行\n",
              "避深坑空井　　草木棘刺林\n",
              "凭杖威力故　　峙立不堕落\n",
              "时。婆罗门从世尊受斯偈已。还归婆罗门大众中为子而说。先白大众。听我所说。然后诵偈。如上广说。其子愧怖。即抱其文。还将入家。摩身洗浴。覆以青衣被。立为家主\n",
              "时。婆罗门作是念。我今得胜族姓。是沙门瞿昙恩。我经所说。为师者如师供养。为和尚者如和尚供养。我今所得。皆沙门瞿昙力。即是我师。我今当以上妙好衣以奉瞿昙\n",
              "时。婆罗门持上妙衣。至世尊所。面前问讯慰劳已。退坐一面。白佛言。瞿昙。我今居家成就。是瞿昙力。我经记说。为师者以师供养。为和尚者以和尚供养。今日瞿昙即为我师。愿受此衣。哀愍故\n",
              "世尊即受。为哀愍故\n",
              "尔时。世尊为婆罗门说种种法。示教照喜\n",
              "时。婆罗门闻佛所说。欢喜随喜。作礼而去\n",
              "（九七）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊晨朝着衣持钵。入舍卫城乞食\n",
              "时。有异婆罗门年耆根熟。摄杖持钵。家家乞食。彼婆罗门遥见世尊而作是念。沙门瞿昙摄杖持钵。家家乞食。我亦摄杖持钵。家家乞食。我与瞿昙俱是比丘\n",
              "尔时。世尊说偈答曰\n",
              "所谓比丘者　　非但以乞食\n",
              "受持在家法　　是何名比丘\n",
              "于功德过恶　　俱离修正行\n",
              "其心无所畏　　是则名比丘\n",
              "佛说是经已。彼婆罗门闻佛所说。欢喜随喜。作礼而去\n",
              "（九八）\n",
              "如是我闻\n",
              "一时。佛在拘萨罗人间游行。至一那罗聚落。住一那罗林中\n",
              "尔时。世尊着衣持钵。入一陀罗聚落乞食。而作是念。今日大早。今且可过耕田婆罗豆婆遮婆罗门作饮食处\n",
              "尔时。耕田婆罗豆婆遮婆罗门五百具犁耕田。为作饮食。时。耕田婆罗豆婆遮婆罗门遥见世尊。白言。瞿昙。我今耕田下种。以供饮食。沙门瞿昙亦应耕田下种。以供饮食\n",
              "佛告婆罗门。我亦耕田下种。以供饮食\n",
              "婆罗门白佛。我都不见沙门瞿昙若犁．若轭．若鞅．若縻．若镵．若鞭。而今瞿昙说言。我亦耕田下种。以供饮食\n",
              "尔时。耕田婆罗豆婆遮婆罗门即说偈言\n",
              "自说耕田者　　而不见其耕\n",
              "为我说耕田　　令我知耕法\n",
              "尔时。世尊说偈答言\n",
              "信心为种子　　苦行为时雨\n",
              "智慧为时轭　　惭愧心为辕\n",
              "正念自守护　　是则善御者\n",
              "包藏身口业　　知食处内藏\n",
              "真实为真乘　　乐住为懈息\n",
              "精进为废荒　　安隐而速进\n",
              "直往不转还　　得到无忧处\n",
              "如是耕田者　　逮得甘露果\n",
              "如是耕田者　　不还受诸有\n",
              "时。耕田婆罗豆婆遮婆罗门白佛言。善耕田。瞿昙。极善耕田。瞿昙。于是耕田婆罗豆婆遮婆罗门闻世尊说偈。心转增信。以满钵香美饮食以奉世尊。世尊不受。以因说偈得故。即说偈言\n",
              "不因说法故　　受彼食而食\n",
              "如是广说。如前为火与婆罗门广说\n",
              "时。耕田婆罗豆婆遮婆罗门白佛言。瞿昙。今以此食安着何处\n",
              "佛告婆罗门。我不见诸天．魔．梵．沙门．婆罗门．天神．世人堪食此食而得安身。婆罗门。汝持此食着无虫水中。及少生草地\n",
              "时。婆罗门即持此食着无虫水中。水即烟起涌沸。啾啾作声。如热丸投于冷水。啾啾作声。如是彼食投着无虫水中。烟起涌沸。啾啾作声。\n",
              "时。婆罗门作是念。沙门瞿昙实为奇特。大德大力。乃令饮食神变如是\n",
              "时。彼婆罗门见食瑞应。信心转增。白佛言。瞿昙。我今可得于正法中出家．受具足不\n",
              "佛告婆罗门。汝今可得于正法中出家．受具足。得比丘分。彼即出家已。独静思惟。所以族姓子剃除须发。着袈裟衣。正信．非家．出家学道。乃至得阿罗汉。心善解脱\n",
              "（九九）\n",
              "如是我闻\n",
              "一时。佛住王舍城\n",
              "时。有尊者名曰净天。在鞞提诃国人间游行。至弥絺罗城庵罗园中。时。尊者净天晨朝着衣持钵。入弥絺罗城乞食。次第乞食。到自本家。时。净天母年老。在中堂持食祀火。求生梵天。不觉尊者净天在门外立\n",
              "时。毗沙门天王于尊者净天所极生敬信。时。毗沙门天王。诸夜叉导从。乘虚而行。见尊者净天在门外立。又见其母手擎饮食。在中堂上供养祀火。不见其子在外门立。见已。从空中下。至净天母前。而说偈言\n",
              "此婆罗门尼　　梵天极辽远\n",
              "为求彼生故　　于此祠祀火\n",
              "此非梵天道　　何为徒祀此\n",
              "汝婆罗门尼　　净天住门外\n",
              "垢秽永无余　　是则天中天\n",
              "萧然无所有　　独一不兼资\n",
              "为乞食入舍　　所应供养者\n",
              "净天善修身　　人天良福田\n",
              "远离一切恶　　不为染所染\n",
              "德同于梵天　　形在人间住\n",
              "不着一切法　　如彼淳熟龙\n",
              "比丘正念住　　其心善解脱\n",
              "应奉以初佛　　是则上福田\n",
              "应以正信心　　及时速施与\n",
              "当预建立洲　　令未来安乐\n",
              "汝观此牟尼　　已渡苦海流\n",
              "是故当信心　　及时速施与\n",
              "当预建立洲　　令未来安乐\n",
              "毗沙门天王　　开发彼令舍\n",
              "时。尊者净天即为其母种种说法。示教照喜已。复道而去\n",
              "（一○○）\n",
              "如是我闻\n",
              "一时。佛住舍卫国祇树给孤独园\n",
              "时。有异婆罗门来诣佛所。面前问讯。相慰劳已。退坐一面。白佛言。瞿昙。所谓佛者。云何为佛。为是父母制名。为是婆罗门制名。时。婆罗门即说偈言\n",
              "佛者是世间　　超渡之胜名\n",
              "为是父母制　　名之为佛耶\n",
              "尔时。世尊说偈答言\n",
              "佛见过去世　　如是见未来\n",
              "亦见现在世　　一切行起灭\n",
              "明智所了知　　所应修已修\n",
              "应断悉已断　　是故名为佛\n",
              "历劫求选择　　纯苦无暂乐\n",
              "生者悉磨灭　　远离息尘垢\n",
              "拔诸使刺本　　等觉故名佛\n",
              "佛说偈已。彼婆罗门闻佛所说。欢喜随喜。从座起去\n",
              "（一○一）\n",
              "如是我闻\n",
              "一时。佛在拘萨罗人间游行。有从迦帝聚落．堕鸠罗聚落二村中间。一树下坐。入尽正受\n",
              "时。有豆磨种姓婆罗门随彼道行。寻佛后来。见佛脚迹千辐轮相。印文显现。齐辐圆辋。众好满足。见已。作是念。我未曾见人间有如是足迹。今当随迹以求其人。即寻脚迹至于佛所。来见世尊坐一树下。入尽正受。严容绝世。诸根澄静。其心寂定。第一调伏。正观成就。光相巍巍。犹若金山。见已。白言。为是天耶\n",
              "佛告婆罗门。我非天也\n",
              "为龙．夜叉．乾闼婆．阿修罗．迦楼罗．紧那罗．摩睺罗伽．人．非人等\n",
              "佛告婆罗门。我非龙乃至人．非人也\n",
              "婆罗门白佛。若言非天．非龙。乃至非人．非非人。为是何等\n",
              "尔时。世尊说偈答言\n",
              "天龙乾闼婆　　紧那罗夜叉\n",
              "无善阿修罗　　诸摩睺罗伽\n",
              "人与非人等　　悉由烦恼生\n",
              "如是烦恼漏　　一切我已舍\n",
              "已破已磨灭　　如芬陀利生\n",
              "虽生于水中　　而未曾着水\n",
              "我虽生世间　　不为世间着\n",
              "历劫常选择　　纯苦无暂乐\n",
              "一切有为行　　悉皆生灭故\n",
              "离垢不倾动　　已拔诸剑刺\n",
              "究竟生死除　　故名为佛陀\n",
              "佛说此经已。豆摩种婆罗门闻佛所说。欢喜随喜。从路而去\n",
              "（一○二）\n",
              "如是我闻\n",
              "一时。佛住王舍城迦兰陀竹园\n",
              "尔时。世尊晨朝着衣持钵。入王舍城乞食。次第乞食。至婆罗豆婆遮婆罗门舍\n",
              "时。婆罗门手执木杓。盛诸饮食。供养火具。住于门边。遥见佛来。见已。白佛作是言。住。住。领群特。慎勿近我门\n",
              "佛告婆罗门。汝知领群特．领群特法耶\n",
              "婆罗门言。我不知领群特。亦不知领群特法。沙门瞿昙知领群特及领群特法不\n",
              "佛言。我善知是领群特及领群特法\n",
              "是时。婆罗门即放事火具。疾敷床座。请佛令坐。白言。瞿昙。为我说领群特及领群特法\n",
              "佛即就座为说偈言\n",
              "嗔恚心怀恨　　隐覆诸过恶\n",
              "犯戒起恶见　　虚伪不真实\n",
              "如是等士夫　　当知领群特\n",
              "憋暴贪吝惜　　恶欲悭谄伪\n",
              "无惭无愧心　　当知领群特\n",
              "一生二生者　　一切皆杀害\n",
              "无有慈愍心　　是为领群特\n",
              "若杀缚椎打　　聚落及城邑\n",
              "无道以切责　　当知领群特\n",
              "住止及行路　　为众之导首\n",
              "苦切诸群下　　恐怛相迫胁\n",
              "取利以供己　　当知领群特\n",
              "聚落及空地　　有主无主物\n",
              "掠护为己有　　当知领群特\n",
              "自弃薄其妻　　又不入淫舍\n",
              "侵陵他所爱　　当知领群特\n",
              "内外诸亲属　　同心善知识\n",
              "侵掠彼所受　　当知领群特\n",
              "妄语欺诳人　　诈取无证财\n",
              "他索而不还　　当知领群特\n",
              "为己亦为他　　举责及财与\n",
              "或复顺他语　　妄语为他证\n",
              "如是妄语者　　当知领群特\n",
              "作恶不善业　　无有人知者\n",
              "隐讳覆藏恶　　当知领群特\n",
              "若人问其义　　而答以非义\n",
              "颠倒欺诳人　　当知领群特\n",
              "实空无所有　　而轻毁智者\n",
              "愚痴为利故　　当知领群特\n",
              "高慢自称举　　毁坏于他人\n",
              "是极卑鄙慢　　当知领群特\n",
              "自造诸过恶　　移过诬他人\n",
              "妄语谤清白　　当知领群特\n",
              "前受他利养　　他人来诣己\n",
              "无有敬报心　　当知领群特\n",
              "沙门婆罗门　　如法来乞求\n",
              "呵责而不与　　当知领群特\n",
              "若父母年老　　少壮气已谢\n",
              "不勤加奉养　　当知领群特\n",
              "父母诸尊长　　兄弟亲眷属\n",
              "实非阿罗汉　　自显罗汉德\n",
              "世间之大贼　　当知领群特\n",
              "初上种姓生　　习婆罗门典\n",
              "而于其中间　　习行诸恶业\n",
              "不以胜生故　　障呵责恶道\n",
              "现法受呵责　　后世堕恶道\n",
              "生旃陀罗家　　世称须陀夷\n",
              "名闻遍天下　　旃陀罗所无\n",
              "婆罗门刹利　　大姓所供养\n",
              "乘于净天道　　平等正直住\n",
              "不以生处障　　令不生梵天\n",
              "现法善名誉　　后世生善趣\n",
              "二生汝当知　　如我所显示\n",
              "不以所生故　　名为领群特\n",
              "不以所生故　　名为婆罗门\n",
              "业为领群特　　业为婆罗门\n",
              "婆罗门白佛言\n",
              "如是大精进　　如是大牟尼\n",
              "不以所生故　　名为领群特\n",
              "不以所生故　　名为婆罗门\n",
              "业故领群特　　业故婆罗门\n",
              "时。事火婆罗豆婆遮婆罗门转得信心。以满钵好食奉上世尊。世尊不受。以说偈得故。偈如上说\n",
              "时。事火婆罗豆婆遮婆罗门见食瑞应已。增其信心。白佛言。世尊。我今可得为正法．律出家．受具足不\n",
              "佛告婆罗门。汝今可得于正法．律出家．受具足戒。即得出家。独静思惟。如前说。乃至得阿罗汉。心善解脱\n",
              "时。婆罗豆婆遮婆罗门得阿罗汉。心善解脱。自觉喜乐。即说偈言\n",
              "非道求清净　　供养祠祀火\n",
              "不识清净道　　犹如生盲者\n",
              "今已得安乐　　出家受具足\n",
              "逮得于三明　　佛所教已作\n",
              "先婆罗门难　　今为婆罗门\n",
              "沐浴离尘垢　　度诸天彼岸\n",
              "此经此卷。国．宋二本文义全同。皆有十九经。总二十五纸。丹本有十五经。若依宋藏。或写之可成二十七纸。又其文义与国．宋二本全别。未知去取。今捡国．宋本经。则下流函中。此经第四十二卷耳。宋藏错将彼卷重刊于此。为初四卷。国亦仍之者。错也。故令去彼。取此丹本经焉\n"
            ]
          },
          {
            "id": 5,
            "level": 3,
            "title": "第五卷",
            "brief": "",
            "media": "858-5.m4a",
            "page": [
              "（一○三）\n",
              "如是我闻\n",
              "一时。有众多上座比丘住拘舍弥国瞿师罗园\n",
              "时。有差摩比丘住拘舍弥国跋陀梨园。身得重病\n",
              "时。有陀娑比丘为瞻病者。时。陀娑比丘诣诸上座比丘。礼诸上座比丘足。于一面住\n",
              "诸上座比丘告陀娑比丘言。汝往诣差摩比丘所。语言。诸上座问汝。身小差安隐。苦患不增剧耶\n",
              "时。陀娑比丘受诸上座比丘教。至差摩比丘所。语差摩比丘言。诸上座比丘问讯汝。苦患渐差不。众苦不至增耶\n",
              "差摩比丘语陀娑比丘言。我病不差。不安隐身。诸苦转增无救。譬如多力士夫。取羸劣人。以绳继头。两手急绞。极大苦痛。我今苦痛有过于彼。譬如屠牛。以利刀生割其腹。取其内藏。其牛腹痛当何可堪。我今腹痛甚于彼牛。如二力士捉一劣夫。悬着火上。烧其两足。我今两足热过于彼\n",
              "时。陀娑比丘还至诸上座所。以差摩比丘所说病状。具白诸上座\n",
              "时。诸上座还遣陀娑比丘至差摩比丘所。语差摩比丘言。世尊所说。有五受阴。何等为五。色受阴。受．想．行．识受阴。汝差摩能少观察此五受阴非我．非我所耶\n",
              "时。陀娑比丘受诸上座比丘教已。往语差摩比丘言。诸上座语汝。世尊说五受阴。汝少能观察非我．非我所耶\n",
              "差摩比丘语陀娑言。我于彼五受阴能观察非我．非我所\n",
              "陀娑比丘还白诸上座。差摩比丘言。我于五受阴能观察非我．非我所\n",
              "诸上座比丘复遣陀娑比丘语差摩比丘言。汝能于五受阴观察非我．非我所。如漏尽阿罗汉耶\n",
              "时。陀娑比丘受诸上座比丘教。往诣差摩比丘所。语差摩言。比丘能如是观五受阴者。如漏尽阿罗汉耶\n",
              "差摩比丘语陀娑比丘言。我观五受阴非我．非我所。非漏尽阿罗汉也\n",
              "时。陀娑比丘还至诸上座所。白诸上座。差摩比丘言。我观五受阴非我．非我所。而非漏尽阿罗汉也\n",
              "时。诸上座语陀娑比丘。汝复还语差摩比丘。汝言。我观五受阴非我．非我所。而非漏尽阿罗汉。前后相违\n",
              "陀娑比丘受诸上座比丘教。往语差摩比丘。汝言。我观五受阴非我．非我所。而非漏尽阿罗汉。前后相违\n",
              "差摩比丘语陀娑比丘言。我于五受阴观察非我．非我所。而非阿罗汉者。我于我慢．我欲．我使。未断．未知．未离．未吐\n",
              "陀娑比丘还至诸上座所。白诸上座。差摩比丘言。我于五受阴观察非我．非我所。而非漏尽阿罗汉者。于五受阴我慢．我欲．我使。未断．未知．未离．未吐\n",
              "诸上座复遣陀娑比丘语差摩比丘言。汝言有我。于何所有我。为色是我。为我异色。受．想．行．识是我。为我异识耶\n",
              "差摩比丘语陀娑比丘言。我不言色是我。我异色。受．想．行．识是我。我异识。然于五受阴我慢．我欲．我使。未断．未知．未离．未吐\n",
              "差摩比丘语陀娑比丘言。何烦令汝驱驱往反。汝取杖来。我自扶杖。诣彼上座。愿授以杖。差摩比丘即自扶杖。诣诸上座\n",
              "时。诸上座遥见差摩比丘扶杖而来。自为敷座。安停脚机。自往迎接。为持衣钵。命令就座。共相慰劳。慰劳已。语差摩比丘言。汝言我慢。何所见我。色是我耶。我异色耶。受．想．行．识是我耶。我异识耶\n",
              "差摩比丘白言。非色是我。非我异色。非受．想．行．识是我。非我异识。能于五受阴我慢．我欲．我使。未断．未知．未离．未吐。譬如优钵罗．钵昙摩．拘牟头．分陀利华香。为即根香耶。为香异根耶。为茎叶须精．粗香耶。为香异精．粗耶。为等说不\n",
              "诸上座答言。不也。差摩比丘。非优钵罗．钵昙摩．拘牟头．分陀利根即是香．非香异根。亦非茎叶须精．粗是香。亦非香异精．粗也\n",
              "差摩比丘复问。彼何等香\n",
              "上座答言。是华香\n",
              "差摩比丘复言。我亦如是。非色即我。我不离色。非受．想．行识即我。我不离识。然我于五受阴见非我．非我所。而于我慢．我欲．我使。未断．未知．未离．未吐。诸上座听我说譬。凡智者。因譬类得解。譬如乳母衣。付浣衣者。以种种灰汤。浣濯尘垢。犹有余气。要以种种杂香。薰令消灭。如是。多闻圣弟子离于五受阴。正观非我．非我所。能于五受阴我慢．我欲．我使。未断．未知．未离．未吐。然后于五受阴增进思惟。观察生灭。此色．此色集．此色灭。此受．想．行．识。此识集．此识灭。于五受阴如是观生灭已。我慢．我欲．我使。一切悉除。是名真实正观\n",
              "差摩比丘说此法时。彼诸上座远尘离垢。得法眼净。差摩比丘不起诸漏。心得解脱。法喜利故。身病悉除\n",
              "时。诸上座比丘语差摩比丘言。我闻仁者初所说。已解已乐。况复重闻。所以问者。欲发仁者微妙辩才。非为娆乱汝。便堪能广说如来．应．等正觉法\n",
              "时。诸上座闻差摩比丘所说。欢喜奉行\n",
              "（一○四）\n",
              "如是我闻\n",
              "一时。佛住舍卫国祇树给孤独园\n",
              "尔时。有比丘名焰摩迦。起恶邪见。作如是言。如我解佛所说法。漏尽阿罗汉身坏命终更无所有\n",
              "时。有众多比丘闻彼所说。往诣其所。语焰摩迦比丘言。汝实作是说。如我解佛所说法。漏尽阿罗汉身坏命终更无所有耶\n",
              "答言。实尔。诸尊\n",
              "时。诸比丘语焰摩迦。勿谤世尊。谤世尊者不善。世尊不作是说。汝当尽舍此恶邪见\n",
              "诸比丘说此语时。焰摩迦比丘犹执恶邪见。作如是言。诸尊。唯此真实。异则虚妄。如是三说\n",
              "时。诸比丘不能调伏焰摩迦比丘。即便舍去。往诣尊者舍利弗所。语尊者舍利弗言。尊者。当知彼焰摩迦比丘起如是恶邪见言。我解知佛所说法。漏尽阿罗汉身坏命终更无所有。我等闻彼所说已。故往问焰摩迦比丘。汝实作如是知见耶。彼答我言。诸尊。实尔。异则愚说。我即语言。汝勿谤世尊。世尊不作此语。汝当舍此恶邪见。再三谏彼。犹不舍恶邪见。是故我今诣尊者所。唯愿尊者。当令焰摩迦比丘息恶邪见。怜愍彼故\n",
              "舍利弗言。如是。我当令彼息恶邪见\n",
              "时。众多比丘闻舍利弗语。欢喜随喜。而还本处\n",
              "尔时。尊者舍利弗晨朝着衣持钵。入舍卫城乞食。食已。出城。还精舍举衣钵已。往诣焰摩迦比丘所。时。焰摩迦比丘遥见尊者舍利弗来。即为敷座洗足。安停脚机奉迎。为执衣钵。请令就座\n",
              "尊者舍利弗就座．洗足已。语焰摩迦比丘。汝实作如是语。我解知世尊所说法。漏尽阿罗汉身坏命终无所有耶\n",
              "焰摩迦比丘白舍利弗言。实尔。尊者舍利弗\n",
              "舍利弗言。我今问汝。随意答我。云何焰摩迦。色为常耶。为非常耶\n",
              "答言。尊者舍利弗。无常\n",
              "复问。若无常者。是苦不\n",
              "答言。是苦\n",
              "复问。若无常．苦。是变易法。多闻圣弟子宁于中见我．异我．相在不\n",
              "答言。不也。尊者舍利弗\n",
              "受．想．行．识亦复如是。复问。云何。焰摩迦。色是如来耶\n",
              "答言。不也。尊者舍利弗\n",
              "受．想．行．识是如来耶\n",
              "答言。不也。尊者舍利弗\n",
              "复问。云何。焰摩迦。异色有如来耶。异受．想．行．识有如来耶\n",
              "答言。不也。尊者舍利弗\n",
              "复问。色中有如来耶。受．想．行．识中有如来耶\n",
              "答言。不也。尊者舍利弗\n",
              "复问。如来中有色耶。如来中有受．想．行．识耶\n",
              "答言。不也。尊者舍利弗\n",
              "复问。非色．受．想．行．识有如来耶\n",
              "答言。不也。尊者舍利弗\n",
              "如是。焰摩迦。如来见法真实。如住无所得。无所施设。汝云何言我解知世尊所说。漏尽阿罗汉身坏命终无所有。为时说耶\n",
              "答言。不也。尊者舍利弗\n",
              "复问。焰摩迦。先言我解知世尊所说。漏尽阿罗汉身坏命终无所有。云何今复言非耶\n",
              "焰摩迦比丘言。尊者舍利弗。我先不解．无明故。作如是恶邪见说。闻尊者舍利弗说已。不解．无明。一切悉断\n",
              "复问。焰摩迦。若复问。比丘。如先恶邪见所说。今何所知见一切悉得远离。汝当云何答\n",
              "焰摩迦答言。尊者舍利弗。若有来问者。我当如是答。漏尽阿罗汉色无常。无常者是苦。苦者寂静．清凉．永没。受．想．行．识亦复如是。有来问者。作如是答\n",
              "舍利弗言。善哉。善哉。焰摩迦比丘。汝应如是答。所以者何。漏尽阿罗汉色无常。无常者是苦。苦无常．苦者。是生灭法。受．想．行．识亦复如是\n",
              "尊者舍利弗说是法时。焰摩迦比丘远尘离垢。得法眼净\n",
              "尊者舍利弗语焰摩迦比丘。今当说譬。夫智者以譬得解。如长者子。长者子大富多财。广求仆从。善守护财物。时。有怨家恶人。诈来亲附。为作仆从。常伺其便。晚眠早起。侍息左右。谨敬其事。逊其言辞。令主意悦。作亲友想．子想。极信不疑。不自防护。然后手执利刀。以断其命。焰摩迦比丘。于意云何。彼恶怨家。为长者亲友。非为初始方便。害心常伺其便。至其终耶。而彼长者。不能觉知。至今受害\n",
              "答言。实尔。尊者\n",
              "舍利弗语焰摩迦比丘。于意云何。彼长者本知彼人诈亲欲害。善自防护。不受害耶\n",
              "答言。如是。尊者舍利弗\n",
              "如是。焰摩迦比丘。愚痴无闻凡夫于五受阴作常想．安隐想．不病想．我想．我所想。于此五受阴保持护惜。终为此五受阴怨家所害。如彼长者。为诈亲怨家所害而不觉知。焰摩迦。多闻圣弟子于此五受阴。观察如病．如痈．如刺．如杀。无常．苦．空．非我．非我所。于此五受阴不着．不受．不受故不着。不着故自觉涅槃。我生已尽。梵行已立。所作已作。自知不受后有\n",
              "尊者舍利弗说是法时。焰摩迦比丘不起诸漏。心得解脱。尊者舍利弗为焰摩迦比丘说法。示教照喜已。从座起去\n",
              "（一○五）\n",
              "如是我闻\n",
              "一时。佛住王舍城迦兰陀竹园\n",
              "尔时。有外道出家名仙尼。来诣佛所。恭敬问讯。于一面坐。白佛言。世尊。先一日时。若沙门．若婆罗门．若遮罗迦．若出家。集于希有讲堂。如是义称。富兰那迦叶为大众主。五百弟子前后围绕。其中有极聪慧者．有钝根者。及其命终。悉不记说其所往生处。复有末迦梨瞿舍利子为大众主。五百弟子前后围绕。其诸弟子有聪慧者．有钝根者。及其命终。悉不记说所往生处。如是先阇那毗罗胝子．阿耆多翅舍钦婆罗．迦罗拘陀迦栴延．尼揵陀若提子等。各与五百弟子前后围绕。亦如前者。沙门瞿昙尔时亦在彼论中言。沙门瞿昙为大众主。其诸弟子。有命终者。即记说言。某生彼处．某生此处。我先生疑。云何沙门瞿昙。得如此法\n",
              "佛告仙尼。汝莫生疑。以有惑故。彼则生疑。仙尼当知。有三种师。何等为三。有一师。见现在世真实是我。如所知说。而无能知命终后事。是名第一师出于世间。复次。仙尼。有一师。见现在世真实是我。命终之后亦见是我。如所知说。复次。先尼。有一师。不见现在世真实是我。亦复不见命终之后真实是我\n",
              "仙尼。其第一师见现在世真实是我。如所知说者。名曰断见。彼第二师见今世后世真实是我。如所知说者。则是常见。彼第三师不见现在世真实是我。命终之后。亦不见我。是则如来．应．等正觉说。现法爱断．离欲．灭尽．涅槃\n",
              "仙尼白佛言。世尊。我闻世尊所说。遂更增疑\n",
              "佛告仙尼。正应增疑。所以者何。此甚深处。难见．难知。应须甚深照微妙至到。聪慧所了。凡众生类。未能辩知。所以者何。众生长夜异见．异忍．异求．异欲故\n",
              "仙尼白佛言。世尊。我于世尊所。心得净信。唯愿世尊为我说法。令我即于此座。慧眼清净\n",
              "佛告仙尼。今当为汝随所乐说\n",
              "佛告仙尼。色是常耶。为无常耶\n",
              "答言。无常\n",
              "世尊复问。仙尼。若无常者。是苦耶\n",
              "答言。是苦\n",
              "世尊复问仙尼。若无常．苦。是变易法。多闻圣弟子宁于中见我．异我．相在不\n",
              "答言。不也。世尊\n",
              "受．想．行．识亦复如是。复问。云何。仙尼。色是如来耶\n",
              "答言。不也。世尊\n",
              "受．想．行．识是如来耶\n",
              "答言。不也。世尊\n",
              "复问。仙尼。异色有如来耶。异受．想．行．识有如来耶\n",
              "答言。不也。世尊\n",
              "复问。仙尼。色中有如来耶。受．想．行．识中有如来耶\n",
              "答言。不也。世尊\n",
              "复问。仙尼。如来中有色耶。如来中有受．想．行．识耶\n",
              "答言。不也。世尊\n",
              "复问。仙尼。非色。非受．想．行．识有如来耶\n",
              "答言。不也。世尊\n",
              "佛告仙尼。我诸弟子闻我所说。不悉解义而起慢无间等。非无间等故。慢则不断。慢不断故。舍此阴已。与阴相续生。是故。仙尼。我则记说。是诸弟子身坏命终。生彼彼处。所以者何。以彼有余慢故\n",
              "仙尼。我诸弟子于我所说。能解义者。彼于诸慢得无间等。得无间等故。诸慢则断。诸慢断故。身坏命终。更不相续。仙尼。如是弟子我不说彼舍此阴已。生彼彼处。所以者何。无因缘可记说故。欲令我记说者。当记说。彼断诸爱欲。永离有结。正意解脱。究竟苦边。我从昔来及今现在常说慢过．慢集．慢生．慢起。若于慢无间等观。众苦不生\n",
              "佛说此法时。仙尼出家远尘离垢。得法眼净\n",
              "尔时。仙尼出家见法．得法。断诸疑惑。不由他知。不由他度。于正法中。心得无畏。从座起。合掌白佛言。世尊。我得于正法中出家修梵行不\n",
              "佛告仙尼。汝于正法得出家．受具足戒．得比丘分\n",
              "尔时。仙尼得出家已。独一静处修不放逸。住如是思惟。所以族姓子。剃除须发。正信．非家．出家学道。修行梵行。见法自知得证。我生已尽。梵行已立。所作已作。自知不受后有。得阿罗汉\n",
              "闻佛所说。欢喜奉行\n",
              "（一○六）\n",
              "如是我闻\n",
              "一时。佛住王舍城迦兰陀竹园。尔时。有比丘名阿[少/兔]罗度。住耆阇崛山\n",
              "时。有众多外道出家往诣阿[少/兔]罗度所。共相问讯。共相问讯已。于一面住。白阿[少/兔]罗度言。欲有所问。宁有闲暇为解释不。\n",
              "阿[少/兔]罗度语诸外道言。随所欲问。知者当答\n",
              "诸外道复问。云何。尊者。如来死后为有耶\n",
              "阿[少/兔]罗度言。如世尊说。此是无记\n",
              "又问。如来死后为无耶\n",
              "阿[少/兔]罗度言。如世尊说。此亦无记。\n",
              "又问。如来死后有无耶。非有非无耶\n",
              "阿[少/兔]罗度言。如世尊说。此亦无记\n",
              "复问阿[少/兔]罗度言。云何。尊者。如来死后有耶。说言无记。死后无耶。说言无记。死后有无耶。非有非无耶。说言无记。云何。尊者。沙门瞿昙为不知．不见耶\n",
              "阿[少/兔]罗度言。世尊非不知．非不见\n",
              "时。诸外道于阿[少/兔]罗度所说。心不喜悦。呵骂已。从座起去\n",
              "时。阿[少/兔]罗度知诸外道去已。往诣佛所。稽首佛足。于一面住。以诸外道所问。向佛广说。白佛言。世尊。彼如是问。我如是答。为顺诸法说耶。得无谤世尊耶。为顺法耶。为违法耶。无令他来难诘。堕呵责处耶\n",
              "佛告阿[少/兔]罗度言。我今问汝。随所问答。阿[少/兔]罗度。色为常耶。为无常耶\n",
              "答言。无常\n",
              "受．想．行．识。为常．无常耶\n",
              "答言。无常。世尊\n",
              "如焰摩迦契经广说。乃至识是如来耶\n",
              "答曰。不也\n",
              "佛告阿[少/兔]罗度。作如是说者。随顺诸记。不谤如来。非为越次。如如来说。诸次法说。无有能来难诘诃责者。所以者何。我于色如实知。色集．色灭．色灭道迹如实知。阿[少/兔]罗度。若舍如来所作。无知无见说者。此非等说\n",
              "佛说此经已。阿[少/兔]罗度闻佛所说。欢喜奉行\n",
              "（一○七）\n",
              "如是我闻\n",
              "一时。佛住婆只国设首婆罗山鹿野深林中\n",
              "尔时。有那拘罗长者。百二十岁。年耆根熟。羸劣苦病。而欲觐见世尊及先所宗重知识比丘。来诣佛所。稽首佛足。退坐一面。白佛言。世尊。我年衰老。羸劣苦病。自力勉励。觐见世尊及先所宗重知识比丘。唯愿世尊为我说法。令我长夜安乐\n",
              "尔时。世尊告那拘罗长者。善哉。长者。汝实年老根熟。羸劣苦患。而能自力觐见如来并余宗重知识比丘。长者当知。于苦患身。常当修学不苦患身\n",
              "尔时。世尊为那拘罗长者示教照喜。默然而住\n",
              "那拘罗长者闻佛所说。欢喜随喜。礼佛而去\n",
              "时。尊者舍利弗去世尊不远。坐一树下。那拘罗长者往诣尊者舍利弗所。稽首礼足。退坐一面。时。尊者舍利弗问长者言。汝今诸根和悦。貌色鲜明。于世尊所得闻深法耶\n",
              "那拘罗长者白舍利弗。今日世尊为我说法。示教照喜。以甘露法。灌我身心。是故我今诸根和悦。颜貌鲜明\n",
              "尊者舍利弗问长者言。世尊为汝说何等法。示教照喜。甘露润泽\n",
              "那拘罗长者白舍利弗。我向诣世尊所。白世尊言。我年衰老。羸劣苦患。自力而来。觐见世尊及所宗重知识比丘。佛告我言。善哉。长者。汝实衰老。羸劣苦患。而能自力诣我及见先所宗重比丘。汝今于此苦患之身。常当修学不苦患身\n",
              "世尊为我说如是法。示教照喜。甘露润泽\n",
              "尊者舍利弗问长者言。汝向何不重问世尊。云何苦患身．苦患心。云何苦患身．不苦患心\n",
              "长者答言。我以是义故。来诣尊者。唯愿为我略说法要\n",
              "尊者舍利弗语长者言。善哉。长者。汝今谛听。当为汝说。愚痴无闻凡夫于色集．色灭．色患．色味．色离不如实知。不如实知故。爱乐于色。言色是我．是我所。而取摄受。彼色若坏．若异。心识随转。恼苦生。恼苦生已。恐怖．障阂．顾念．忧苦．结恋。于受．想．行．识亦复如是。是名身心苦患\n",
              "云何身苦患．心不苦患。多闻圣弟子于色集．色灭．色味．色患．色离如实知。如实知已。不生爱乐。见色是我．是我所。彼色若变．若异。心不随转恼苦生。心不随转恼苦生已。得不恐怖．障碍．顾念．结恋。受．想．行．识亦复如是。是名身苦患．心不苦患\n",
              "尊者舍利弗说是法时。那拘罗长者得法眼净。尔时。那拘罗长者见法．得法．知法．入法。度诸狐疑。不由于他。于正法中。心得无畏。从座起。整衣服。恭敬合掌。白尊者舍利弗。我已超．已度。我今归依佛．法．僧宝。为优婆塞。证知我。我今尽寿归依三宝\n",
              "尔时。那拘罗长者闻尊者舍利弗所说。欢喜随喜。作礼而去\n",
              "（一○八）\n",
              "如是我闻\n",
              "一时。佛住释氏天现聚落\n",
              "尔时。有西方众多比丘欲还西方安居。诣世尊所。稽首佛足。退坐一面\n",
              "尔时。世尊为其说法。示教照喜。种种示教照喜已。时。西方众多比丘从座起。合掌白佛言。世尊。我西方众多比丘欲还西方安居。今请奉辞\n",
              "佛告西方诸比丘。汝辞舍利弗未\n",
              "答言。未辞\n",
              "佛告西方诸比丘。舍利弗淳修梵行。汝当奉辞。能令汝等以义饶益。长夜安乐\n",
              "时。西方诸比丘辞退欲去。时。尊者舍利弗去佛不远。坐一坚固树下。西方诸比丘往诣尊者舍利弗所。稽首礼足。退坐一面。白尊者舍利弗言。我等欲还西方安居。故来奉辞\n",
              "舍利弗言。汝等辞世尊未\n",
              "答言。已辞\n",
              "舍利弗言。汝等还西方。处处异国。种种异众。必当问汝。汝等今于世尊所。闻善说法。当善受．善持．善观．善入。足能为彼具足宣说。不毁佛耶。不令彼众难问．诘责．堕负处耶\n",
              "彼诸比丘白舍利弗。我等为闻法故。来诣尊者。唯愿尊者具为我说。哀愍故\n",
              "尊者舍利弗告诸比丘。阎浮提人聪明利根。若刹利．若婆罗门．若长者．若沙门。必当问汝。汝彼大师云何说法。以何教教汝。当答言。大师唯说调伏欲贪。以此教教\n",
              "当复问汝。于何法中调伏欲贪。当复答言。大师唯说于彼色阴调伏欲贪。于受．想．行．识阴调伏欲贪。我大师如是说法\n",
              "彼当复问。欲贪有何过患故。大师说于色调伏欲贪。受．想．行．识调伏欲贪。汝复应答言。若于色欲不断．贪不断．爱不断．念不断．渴不断者。彼色若变．若异。则生忧．悲．恼苦。受．想．行．识亦复如是。见欲贪有如是过故。于色调伏欲贪。于受．想．行．识调伏欲贪\n",
              "彼复当问。见断欲贪。有何福利故。大师说于色调伏欲贪。于受．想．行．识调伏欲贪。当复答言。若于色断欲．断贪．断念．断爱．断渴。彼色若变．若异。不起忧．悲．恼苦。受．想．行．识亦复如是\n",
              "诸尊。若受诸不善法因缘故。今得现法乐住。不苦．不碍．不恼．不热。身坏命终生于善处者。世尊终不说言。当断诸不善法。亦不教人于佛法中修诸梵行。得尽苦边。以受诸不善法因缘故。今现法苦住。障碍热恼。身坏命终。堕恶道中。是故世尊说言。当断不善法。于佛法中修诸梵行。平等尽苦。究竟苦边\n",
              "若受诸善法因缘。现法苦住。障碍热恼。身坏命终堕恶道中者。世尊终不说受持善法。于佛法中。修诸梵行。平等尽苦。究竟苦边。受持善法。现法乐住。不苦．不碍．不恼．不热。身坏命终。生于善处。是故世尊赞叹．教人受诸善法。于佛法中。修诸梵行。平等尽苦。究竟苦边\n",
              "尊者舍利弗说是法时。西方诸比丘不起诸漏。心得解脱。尊者舍利弗说是法时。诸比丘欢喜随喜。作礼而去\n",
              "（一○九）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。譬如池水方五十由旬。深亦如是。其水盈满。复有士夫。以毛．以草。或以指爪。以渧彼水。诸比丘。于意云何。彼士夫水渧为多。池水为多\n",
              "比丘白佛。彼士夫以毛．以草。或以指爪。所渧之水少。少不足言。池水甚多。百千万倍。不可为比\n",
              "如是。诸比丘。见谛者所断众苦。如彼池水。于未来世。永不复生\n",
              "尔时。世尊说是法已。入室坐禅。时。尊者舍利弗于众中坐。世尊入室去后。告诸比丘。未曾所闻。世尊今日善说池譬。所以者何。圣弟子具足见谛。得无间等果。若凡俗邪见．身见．根本身见．集身见．生身见起。谓忧戚隐覆。庆吉保惜．说我．说众生．说奇特矜举。如是众邪悉皆除灭。断除根本。如折多罗树。于未来世更不复生\n",
              "诸比丘。何等为见谛圣弟子断上众邪。于未来世永不复起。愚痴无闻凡夫见色是我．异我．我在色．色在我。见受．想．行．识。是我．异我．我在识．识在我\n",
              "云何见色是我。得地一切入处正受。观已。作是念。地即是我。我即是地。我及地唯一无二。不异不别。如是水．火．风．青．黄．赤．白一切入处正受。观已。作是念。行即是我。我即是行。唯一无二。不异不别。如是于一切入处。一一计我。是名色即是我。云何见色异我。若彼见受是我。见受是我已。见色是我所。或见想．行．识即是我。见色是我所\n",
              "云何见我中色。谓见受是我。色在我中。又见想．行．识即是我。色在我中。云何见色中我。谓见受即是我。于色中住。入于色。周遍其四体。见想。行。识是我。于色中住。周遍其四体。是名色中我\n",
              "云何见受即是我。谓六受身。眼触生受。耳．鼻．舌．身．意触生受。此六受身一一见是我。我是受。是名受即是我。云何见受异我。谓见色是我。受是我所。谓想．行．识是我。受是我所。是名受异我\n",
              "云何见我中受。谓色是我。受在其中。想．行．识是我。受在其中。云何见受中我。谓色是我。于受中住。周遍其四体。想．行．识是我。于受中住。周遍其四体。是名受中我\n",
              "云何见想即是我。谓六想身。眼触生想。耳．鼻．舌．身．意触生想。此六想身一一见是我。是名想即是我。云何见想异我。谓见色是我。想是我所。识是我。想是我所。是名想异我\n",
              "云何见我中想。谓色是我。想在中住。受．行．识是我。想在中住。云何见想中我。谓色是我。于想中住。周遍其四体。是名想中我\n",
              "云何见行是我。谓六思身。眼触生思。耳．鼻．舌．身意触生思。于此六思身一一见是我。是名行即是我。云何见行异我。谓色是我。行是我所。受．想．识是我。行是我所。是名行异我\n",
              "云何见我中行。谓色是我。行在中住。受．想．行．识是我。行在中住。是谓我中行。云何见行中我。谓色是我。于行中住。周遍其四体。谓受．想．识是我。于行中住。周遍其四体。是名行中我\n",
              "云何见识即是我。谓六识身。眼识．耳．鼻．舌．身．意识身。于此六识身一一见是我。是名识即是我。云何见识异我。见色是我。识是我所。见受．想．行是我。识是我所。是名识异我\n",
              "云何见我中识。谓色是我。识在中住。受．想．行是我。识在中住。是名我中识。云何识中我。谓色是我。于识中住。周遍其四体。受．想．行是我。于识中住。周遍其四体。是名识中我\n",
              "如是圣弟子见四真谛。得无间等果。断诸邪见。于未来世永不复起。所有诸色。若过去．若未来．若现在．若内．若外．若粗．若细．若好．若丑．若远．若近。一向积聚。作如是观。一切无常．一切苦．一切空．一切非我。不应爱乐．摄受．保持。受．想．行．识亦复如是。不应爱乐．摄受．保持。如是观。善系心住。不愚于法。复观精进。离诸懈怠。心得喜乐。身心猗息。寂静舍住。具诸道品。修行满足。永离诸恶。非不消炀．非不寂灭。灭而不起．减而不增．断而不生。不生．不取．不着。自觉涅槃。我生已尽。梵行已立。所作已作。自知不受后有\n",
              "舍利弗说是法时。六十比丘不受诸漏。心得解脱。佛说此经已。诸比丘闻佛所说。欢喜奉行\n",
              "（一一○）\n",
              "如是我闻\n",
              "一时。佛住毗舍离猕猴池侧。毗舍离国有尼揵子。聪慧明哲。善解诸论。有聪明慢。所广集诸论。妙智入微。为众说法。超诸论师。每作是念。诸沙门．婆罗门无敌我者。乃至如来亦能共论。诸论师辈。闻我名者。头额津腋下汗。毛孔流水。我论议风。能偃草折树。摧破金石。伏诸龙象。何况人间诸论师辈。能当我者\n",
              "时。有比丘名阿湿波誓。晨朝着衣持钵。威仪详序。端视平涉。入城乞食。尔时。萨遮尼揵子。有少缘事。诣诸聚落。从城门出。遥见比丘阿湿波誓。即诣其所。问言。沙门瞿昙为诸弟子云何说法。以何等法教诸弟子。令其修习\n",
              "阿湿波誓言。火种居士。世尊如是说法教诸弟子。令随修学。言。诸比丘。于色当观无我。受．想．行．识当观无我。此五受阴勤方便观。如病．如痈．如刺．如杀。无常．苦．空．非我\n",
              "萨遮尼揵子闻此语心不喜。作是言。阿湿波誓。汝必误听。沙门瞿昙终不作是说。若沙门瞿昙作是说者。则是邪见。我当诣彼难诘令止\n",
              "尔时。萨遮尼犍子往诣聚落。诸离车等集会之处。语诸离车言。我今日见沙门瞿昙第一弟子。名阿湿波誓。薄共论议。若如其所说者。我当诣彼沙门瞿昙。与共论议。进却回转。必随我意\n",
              "譬如士夫刈拔茇草。手执其茎。空中抖擞。除诸乱秽。我亦如是。与沙门瞿昙论议难诘。执其要领。进却回转。随其所欲。去其邪说\n",
              "如沽酒家执其酒囊。压取清醇。去其糟滓。我亦如是。诣沙门瞿昙论义难诘。进却回转。取其清真。去诸邪说\n",
              "如织席师。以席盛诸秽物。欲市卖时。以水洗泽。去诸臭秽。我亦如是。诣沙门瞿昙所。与共论议。进却回转。执其纲领。去诸秽说\n",
              "譬如王家调象之师。牵大醉象。入深水中。洗其身体．四支．耳．鼻。周遍沐浴。去诸粗秽。我亦如是。诣沙门瞿昙所。论议难诘。进却回转。随意自在。执其要领。去诸秽说。汝诸离车。亦应共往观其得失\n",
              "中有离车作如是言。若萨遮尼犍子能与沙门瞿昙共论议者。无有是处\n",
              "复有说言。萨遮尼犍子聪慧利根。能共论议\n",
              "时有五百离车与萨遮尼犍子共诣佛所。为论议故\n",
              "尔时。世尊于大林中。坐一树下。住于天住。时。有众多比丘出房外林中经行。遥见萨遮尼犍子来。渐渐诣诸比丘所。问诸比丘言。沙门瞿昙住在何所\n",
              "比丘答言。在大林中。依一树下。住于天住\n",
              "萨遮尼犍子即诣佛所。恭敬问讯。于一面坐。诸离车长者亦诣佛所。有恭敬者。有合掌问讯者。问讯已。于一面住\n",
              "时。萨遮尼犍子白佛言。我闻瞿昙作如是说法。作如是教授诸弟子。教诸弟子于色观察无我。受．想．行．识观察无我。此五受阴勤方便观察。如病．如痈．如刺．如杀。无常．苦．空．非我。为是瞿昙有如是教。为是传者毁瞿昙耶。如说说耶。不如说说耶。如法说耶。法次法说耶。无有异忍来相难诘。令堕负处耶\n",
              "佛告萨遮尼犍子。如汝所闻。彼如说说．如法说．法次法说。非为谤毁。亦无难问令堕负处。所以者何。我实为诸弟子如是说法。我实常教诸弟子。令随顺法教。令观色无我。受．想．行．识无我。观此五受阴如病。如痈．如刺．如杀。无常．苦．空．非我\n",
              "萨遮尼犍子白佛言。瞿昙。我今当说譬\n",
              "佛告萨遮尼犍子。宜知是时\n",
              "譬如世间一切所作皆依于地。如是色是我人。善恶从生。受．想．行．识是我人。善恶从生。又复譬如人界．神界．药草．树木。皆依于地而得生长。如是色是我人。受．想．行．识是我人\n",
              "佛告火种居士。汝言色是我人。受．想．行．识是我人耶\n",
              "答言。如是。瞿昙。色是我人。受．想．行．识是我人。此等诸众悉作是说\n",
              "佛告火种居士。且立汝论。本用引众人为\n",
              "萨遮尼犍子白佛言。色实是我人\n",
              "佛告火种居士。我今问汝。随意答我。譬如国王。于自国土有罪过者。若杀．若缚．若摈．若鞭．断绝手足。若有功者。赐其象马．车乘．城邑．财宝。悉能尔不\n",
              "答言。能尔。瞿昙\n",
              "佛告火种居士。凡是主者。悉得自在不\n",
              "答言。如是。瞿昙\n",
              "佛告火种居士。汝言色是我。受．想．行．识即是我。得随意自在。令彼如是。不令如是耶\n",
              "时。萨遮尼犍子默然而住\n",
              "佛告火种居士。速说。速说。何故默然\n",
              "如是再三。萨遮尼犍子犹故默然\n",
              "时。有金刚力鬼神持金刚杵。猛火炽然。在虚空中临萨遮尼犍子头上。作是言。世尊再三问。汝何故不答。我当以金刚杵碎破汝头。令作七分\n",
              "佛神力故。唯令萨遮尼犍子见金刚神。余众不见。萨遮尼犍子得大恐怖。白佛言。不尔。瞿昙\n",
              "佛告萨遮尼犍子。徐徐思惟。然后解说。汝先于众中说色是我。受．想．行．识是我。而今言不。前后相违。汝先常说言。色是我。受．想．行．识是我。火种居士。我今问汝。色为常耶。为无常耶\n",
              "答言。无常。瞿昙\n",
              "复问。无常者。是苦耶\n",
              "答言。是苦。瞿昙\n",
              "复问。无常．苦者。是变易法。多闻圣弟子宁于中见我．异我．相在不。答曰。不也。瞿昙\n",
              "受．想．行．识亦如是说。佛告火种居士。汝好思而后说\n",
              "复问火种居士。若于色未离贪．未离欲．未离念．未离爱．未离渴。彼色若变．若异。当生忧．悲．恼苦不\n",
              "答曰。如是。瞿昙\n",
              "受．想．行．识亦如是说。复问。火种居士。于色离贪．离欲．离念．离爱．离渴。彼色若变．若异。则不生忧．悲．恼苦耶\n",
              "答曰。如是。瞿昙。如实无异\n",
              "受．想．行．识亦如是说。火种居士。譬如士夫身婴众苦。常与苦俱。彼苦不断不舍。当得乐不\n",
              "答言。不也。瞿昙\n",
              "如是。火种居士。身婴众苦。常与苦俱。彼苦不断．不舍。不得乐也。火种居士。譬如士夫持斧入山。求坚实材。见芭蕉树洪大[月*庸]直。即断其根叶。剽剥其皮。乃至穷尽。都无坚实。火种居士。汝亦如是。自立论端。我今善求真实之义。都无坚实。如芭蕉树也。而于此众中敢有所说。我不见沙门．婆罗门中。所知．所见能与如来．应．等正觉所知．所见共论议。不摧伏者。而便自说。我论议风。偃草折树。能破金石。调伏龙象。要能令彼额津腋汗。毛孔水流。汝今自论己义而不自立。先所夸说能伏彼相。今尽自取。而不能动如来一毛\n",
              "尔时。世尊于大众中。被郁多罗僧。现胸而示。汝等试看。能动如来一毛以不\n",
              "尔时。萨遮尼犍子默然低头。惭愧失色。尔时。众中有一离车。名突目佉。从座起。整衣服。合掌白佛言。世尊。听我说譬\n",
              "佛告突目佉。宜知是时\n",
              "突目佉白佛言。世尊。譬如有人执持斗斛。于大聚谷中。取二三斛。今此萨遮尼犍子亦复如是。世尊。譬如长者巨富多财。忽有罪过。一切财物悉入王家。萨遮尼遮子亦复如是。所有才辩悉为如来之所摄受\n",
              "譬如城邑聚落边有大水。男女大小悉入水戏。取水中蟹。截断其足。置于陆地。以无足故。不能还复入于大水。萨遮尼犍子亦复如是。诸有才辩悉为如来之所断截。终不复敢重诣如来命敌论议\n",
              "尔时。萨遮尼犍子忿怒炽盛。骂唾突目佉离车言。汝粗疏物。不审谛何为其鸣。吾自与沙门瞿昙论。何豫汝事\n",
              "萨遮尼犍子呵骂突目佉已。复白佛言。置彼凡辈鄙贱之说。我今别有所问\n",
              "佛告萨遮尼犍子。恣汝所问。当随问答\n",
              "云何。瞿昙。为弟子说法。令离疑惑\n",
              "佛告火种居士。我为诸弟子说诸所有色。若过去．若未来．若现在。若内．若外。若粗．若细。若好．若丑。若远．若近。彼一切如实观察非我．非异我．不相在。受．想．行．识亦复如是。彼学必见迹不断坏。堪任成就。厌离知见。守甘露门。虽非一切悉得究竟。且向涅槃。如是弟子从我教法。得离疑惑\n",
              "复问瞿昙。复云何教诸弟子。于佛法得尽诸漏．无漏。心解脱．慧解脱。现法自知作证。我生已尽。梵行已立。所作已作。自知不受后有\n",
              "佛告火种居士。正以此法。诸所有色。若过去．若未来．若现在。若内．若外。若粗．若细。若好．若丑。若远．若近。彼一切如实知非我．非异我．不相在。受．想．行．识亦复如是。彼于尔时成就三种无上。智无上．解脱无上．解脱知见无上。成就三种无上已。于大师所恭敬．尊重．供养如佛。世尊觉一切法。即以此法调伏弟子。令得安隐．令得无畏．调伏寂静．究竟涅槃。世尊为涅槃故。为弟子说法。火种居士。我诸弟子于此法中。得尽诸漏。得心解脱。得慧解脱。于现法中自知作证。我生已尽。梵行已立。所作已作。自知不受后有\n",
              "萨遮尼犍子白佛言。瞿昙。犹如壮夫。锋刃乱下。犹可得免。瞿昙论手。难可得脱。如盛毒蛇。犹可得避。旷泽猛火。犹可得避。凶恶醉象。亦可得免。狂饿师子。悉可得免。沙门瞿昙论议手中。难可得脱。非我凡品。轻躁鄙夫。论具不备。以论议故。来诣瞿昙\n",
              "沙门瞿昙。此毗舍离丰乐国土。有遮波梨支提．漆庵罗树支提．多子支提．瞿昙在拘楼陀支提．婆罗受持支提．舍重担支提．力士宝冠支提。世尊。当安乐于此毗舍离国。诸天．魔．梵．沙门．婆罗门。及诸世间。于世尊所。常得恭敬．奉事．供养。令此诸天．魔．梵．沙门．婆罗门。长夜安乐。唯愿止此。明朝与诸大众。受我薄食\n",
              "尔时。世尊默然而许。时。萨遮尼犍子知佛世尊默然受请已。欢喜随喜。从座起去\n",
              "尔时。萨遮尼犍子于彼道中。语诸离车。我已请沙门瞿昙及诸大众。供设饭食。汝等人各办一釜食。送至我所\n",
              "诸离车各还其家。星夜供办。晨朝送至萨遮尼犍子所。萨遮尼犍子晨朝洒扫敷座。供办净水。遣使诣佛。白言。时到\n",
              "尔时。世尊与诸大众。着衣持钵。往萨遮尼犍子所。大众前坐。萨遮尼犍子自手奉施清净饮食。充足大众。食已。洗钵竟。萨遮尼犍子知佛食竟。洗钵已。取一卑床于佛前坐。尔时。世尊为萨遮尼犍子说随喜偈言\n",
              "于诸大会中　　奉火为其最\n",
              "闱陀经典中　　婆毗谛为最\n",
              "人中王为最　　诸河海为最\n",
              "诸星月为最　　诸明日为最\n",
              "十方天人中　　等正觉为最\n",
              "尔时。世尊为萨遮尼犍子种种说法。示教照喜已。还归本处\n",
              "时。诸比丘于彼道中众共论议。五百离车各为萨遮尼犍子供办饮食。彼诸离车于何得福。萨遮尼犍子于何得福\n",
              "尔时。诸比丘还自住处。举衣钵。洗足已。至世尊所。头面礼足。退坐一面。白佛言。世尊。我等向于路中自共论议。五百离车为萨遮尼犍子供办饮食。供养世尊．诸大众。彼诸离车于何得福。萨遮尼犍子于何得福\n",
              "佛告诸比丘。彼诸离车供办饮食。为萨遮尼犍子。于萨遮尼犍子所因缘得福。萨遮尼犍子得福佛功德。彼诸离车得施有贪．恚．痴因缘果报。萨遮尼犍子得施无贪．恚．痴因缘果报\n",
              "彼多罗十问　　差摩．焰．仙尼\n",
              "阿[少/兔]罗．长者　　西．毛端．萨遮\n"
            ]
          },
          {
            "id": 6,
            "level": 3,
            "title": "第六卷",
            "brief": "",
            "media": "858-6.m4a",
            "page": [
              "（一一一）\n",
              "如是我闻\n",
              "一时。佛住摩拘罗山\n",
              "时。有侍者比丘名曰罗陀。晡时从禅觉。往诣佛所。礼佛足。退坐一面。白佛言。如世尊说有流。云何名有流。云何名有流灭\n",
              "佛告罗陀。善哉所问。当为汝说。所谓有流者。愚痴无闻凡夫于色集．色灭．色味．色患．色离不如实知。不如实知故。于色爱乐．赞叹．摄受．染着。缘爱乐色故取。缘取故有。缘有故生。缘生故老．病．死．忧．悲．恼苦增。如是纯大苦聚斯集起。受．想．行．识亦复如是。是名有流\n",
              "多闻圣弟子于色集．色灭．色味．色患．色离如实知。如实知故。于彼色不起爱乐．赞叹．摄受．染着。不爱乐．赞叹．摄受．染着故。色爱则灭。爱灭则取灭。取灭则有灭。有灭则生灭。生灭则老．病．死．忧．悲．苦恼。如是纯大苦聚灭。受．想．行．识亦复如是。是名如来所说有流．有流灭\n",
              "佛说此经已。罗陀比丘闻佛所说。欢喜奉行\n",
              "（一一二）\n",
              "如是我闻\n",
              "一时。佛住摩拘罗山\n",
              "时。有侍者比丘名罗陀。晡时从禅觉。往诣佛所。礼佛足。退坐一面。白佛言。世尊。如世尊说色断知。受．想．行．识断知。世尊。云何色断知。受．想．行．识断知\n",
              "佛告罗陀。善哉所问。当为汝说。于色忧．悲．苦恼尽。离欲．灭．息没。是名色断知。于受．想．行．识。忧．悲．恼苦尽。离欲．灭．息没。是名受．想．行．识断知\n",
              "佛说此经已。罗陀比丘闻佛所说。欢喜奉行\n",
              "（一一三）\n",
              "如是我闻\n",
              "一时。佛住在摩拘罗山。侍者比丘名曰罗陀\n",
              "时。有众多外道出家诣尊者罗陀所。共相问讯已。退坐一面。问尊者罗陀言。汝何故于沙门瞿昙所出家修梵行\n",
              "尊者罗陀答言。我为断苦故。于世尊所出家修梵行\n",
              "复问。汝为断何等苦故。于沙门瞿昙所出家修梵行\n",
              "罗陀答言。为断色苦故。于世尊所出家修梵行。断受．想．行．识苦故。于世尊所出家修梵行\n",
              "时。诸外道出家闻尊者罗陀所说。心不喜。从坐起。呵骂而去\n",
              "尔时。尊者罗陀知诸外道出家去已。作是念。我向如是说。将不毁谤世尊耶。如说说耶。如法说．法次法说耶。将不为他难问诘责堕负处耶\n",
              "尔时。尊者罗陀晡时从禅觉。往诣佛所。稽首佛足。却住一面。以其上事具白佛言。世尊。我向所说。得无过耶。将不毁谤世尊耶。不为他人难问诘责堕负处耶。如说说耶。如法说．法次法说耶\n",
              "佛告罗陀。汝成实说。不毁如来。如说说．如法说．法次法说。所以者何。罗陀。色苦。为断彼苦故。出家修梵行。受．想．行．识苦。为断彼苦故。出家修梵行\n",
              "佛说此经已。罗陀比丘闻佛所说。欢喜奉行\n",
              "（一一四）\n",
              "如是我闻\n",
              "一时。佛住摩拘罗山。侍者比丘名曰罗陀\n",
              "时。有众多外道出家至尊者罗陀所。共相问讯已。退坐一面。问罗陀言。汝为何等故。于沙门瞿昙所出家修梵行\n",
              "罗陀答言。我为知苦故。于世尊所出家修梵行\n",
              "时。诸外道闻罗陀所说。心不喜。从坐起。呵骂而去\n",
              "尔时。罗陀晡时从禅觉。往诣佛所。稽首佛足。退坐一面。以其上事具白佛言。世尊。我向所说。得无毁谤世尊耶。将不令他难问诘责堕负处耶。不如说说．非如法说．非法次法说耶\n",
              "佛告罗陀。汝真实说。不毁如来。不令他人难问诘责堕负处也。是如说说．如法说．法次法说。所以者何。色是苦。为知彼苦故。于如来所出家修梵行。受．想．行．识是苦。为知彼苦故。于如来所出家修梵行\n",
              "佛说此经已。罗陀比丘闻佛所说。欢喜奉行\n",
              "（一一五）\n",
              "如是我闻\n",
              "一时。佛住摩拘罗山。时。有侍者比丘名曰罗陀\n",
              "时。有众多外道出家至尊者罗陀所。共相问讯已。退坐一面。问罗陀言。汝为何等故。于沙门瞿昙所出家修梵行\n",
              "罗陀答言。为于色忧．悲．恼苦尽．离欲．灭．寂没故。于如来所出家修梵行。为于受．想．行．识。忧．悲．恼苦尽．离欲．灭．寂没故。于如来所出家修梵行\n",
              "尔时。众多外道出家闻是已。心不喜。从坐起。呵骂而去\n",
              "尔时。罗陀晡时从禅觉。往诣佛所。稽首礼足。退坐一面。以其上事具白佛言。世尊。我得无谤世尊耶。不令他人来难问诘责堕负处耶。不如说说．非如法说．非法次法说耶\n",
              "佛告罗陀。汝真实说。不谤如来。不令他人难问诘责堕负处也。如说说．如法说．法次法说。所以者何。罗陀。色忧．悲．恼苦。为断彼故。于如来所出家修梵行。受．想．行．识。忧．悲．恼苦。为断彼故。于如来所出家修梵行\n",
              "佛说此经已。罗陀比丘闻佛所说。欢喜奉行\n",
              "（一一六）\n",
              "如是我闻\n",
              "一时。佛住摩拘罗山。时。有侍者比丘名曰罗陀\n",
              "时。有众多外道出家至罗陀所。共相问讯已。退坐一面。问罗陀言。汝何故于沙门瞿昙所出家修梵行\n",
              "罗陀答言。于色见我．我所．我慢使系着。彼若尽．离欲．灭．寂没。于受．想．行．识。见我．我所．我慢使系着。彼若尽．离欲．灭．寂没故。于世尊所出家修梵行\n",
              "诸外道出家闻是语。心不喜。从坐起。呵骂而去\n",
              "罗陀比丘晡时从禅觉。往诣佛所。稽首礼足。退坐一面。以其上事具白佛言。世尊。我之所说。得无毁谤世尊耶。不令他人难问诘责堕负处耶。不如说说．不如法说．非法次法说耶\n",
              "佛告罗陀。汝真实说。不谤如来。不令他人难问诘责堕负处也。是如说说．如法说．法次法说。所以者何。于色见我．我所．我慢使系着。彼若尽．离欲．灭．寂没故。受．想．行．识。见我．我所．我慢使系着。彼若尽．离欲．灭．寂没故。于如来所出家修梵行\n",
              "佛说此经已。罗陀比丘闻佛所说。欢喜奉行\n",
              "（一一七）\n",
              "如是我闻\n",
              "一时。佛住摩拘罗山。时。有侍者比丘名曰罗陀\n",
              "时。有众多外道出家至罗陀所。共相问讯已。退坐一面。问罗陀言。汝何故于沙门瞿昙所出家修梵行\n",
              "罗陀答言。于色有漏。障阂．热恼．忧悲。彼若尽．离欲．灭．寂没。受．想．行．识有漏。障阂．热恼．忧悲。彼若尽．离欲．灭．寂没故。于如来所出家修梵行\n",
              "时。众多外道出家闻是已。心不喜。从坐起。呵骂而去\n",
              "尔时。罗陀晡时从禅觉。往诣佛所。稽首佛足。退坐一面。以其上事具白佛言。世尊。我之所说。将无谤世尊耶。不令他人难问诘责堕负处耶。不如说说．不如法说．非法次法说耶\n",
              "佛告罗陀。汝真实说。不谤如来。所以者何。色有漏。有障阂．热恼．忧悲。彼若尽．离欲．灭．寂没。受．想．行．识有漏。障阂．热恼．忧悲。彼若尽．离欲．灭．寂没故。于如来所出家修梵行\n",
              "佛说此经已。罗陀比丘闻佛所说。欢喜奉行\n",
              "（一一八）\n",
              "如是我闻\n",
              "一时。佛住摩拘罗山。时。有侍者比丘名曰罗陀\n",
              "时。有外道出家至罗陀所。共相问讯已。退坐一面。问罗陀言。汝何故于沙门瞿昙所出家修梵行\n",
              "罗陀答言。于色贪．恚．痴。彼若尽．离欲．灭．寂没。于受．想．行．识。贪．恚．痴。彼若尽．离欲．灭．寂没。于如来所出家修梵行\n",
              "诸外道闻是语已。心不喜。从坐起。呵责而去\n",
              "罗陀比丘晡时从禅觉。往诣佛所。稽首佛足。退坐一面。以其上事具白佛言。世尊。我之所说。将无谤世尊耶。不令他人难问诘责堕负处耶。不如说说．不如法说．非法次法说耶\n",
              "佛告罗陀。汝真实说。不谤如来。不令他人难问诘责堕负处也。如说说．如法说．法次法说。所以者何。于色贪．恚．痴。彼若尽．离欲．灭．寂没。于受．想．行．识。贪．恚．痴。彼若尽．离欲．灭．寂没故。于如来所出家修梵行\n",
              "佛说此经已。罗陀比丘闻佛所说。欢喜奉行\n",
              "（一一九）\n",
              "如是我闻\n",
              "一时。佛住摩拘罗山。时。有侍者比丘名曰罗陀\n",
              "时。有众多外道出家至罗陀所。共相问讯已。退坐一面。问罗陀言。汝何故于沙门瞿昙所出家修梵行\n",
              "罗陀答言。于色欲．爱．喜。彼若尽．离欲．灭．寂没。于受．想．行．识。欲．爱．喜。彼若尽．离欲．灭．寂没故。于如来所出家修梵行\n",
              "时。诸外道闻是语已。心不喜。从坐起。呵骂而去\n",
              "罗陀比丘晡时从禅觉。诣佛所。稽首佛足。退坐一面。以其上说具白佛言。世尊。我之所说。不谤如来耶。不令他人难问诘责堕负处耶。不如说说．不如法说．非法次法说耶\n",
              "佛告罗陀。汝真实说。不谤如来。不令他人难问呵啧堕负处也。如说说．如法说．如法次法说。所以者何。于色欲．爱．喜。彼若尽．离欲．灭．寂没。于受．想．行．识。欲．爱．喜。彼若尽．离欲．灭．寂没故。于如来所出家修梵行\n",
              "佛说此经已。罗陀比丘闻佛所说。欢喜奉行\n",
              "（一二○）\n",
              "如是我闻\n",
              "一时。佛住摩拘罗山。时。有侍者比丘名曰罗陀\n",
              "尔时。世尊告罗陀言。诸所有色。若过去．若未来．若现在。若内．若外。若粗．若细。若好．若丑。若远．若近。彼一切当观皆是魔所作。诸所有受．想．行．识。若过去．若未来．若现在。若内．若外。若粗．若细。若好．若丑。若远．若近。彼一切当观皆是魔所作\n",
              "佛告罗陀。色为常耶。为无常耶\n",
              "答曰。无常。世尊\n",
              "复问。若无常者。是苦耶\n",
              "答曰。是苦。世尊\n",
              "受．想．行．识亦复如是。复问。罗陀。若无常．苦者。是变易法。多闻圣弟子宁于中见色是我．异我．相在不\n",
              "答曰。不也。世尊\n",
              "佛告罗陀。若多闻圣弟子于此五受阴不见是我．是我所故。于诸世间都无所取。无所取故无所著。无所著故自觉涅槃。我生已尽。梵行已立。所作已作。自知不受后有\n",
              "佛说此经已。罗陀比丘闻佛所说。欢喜奉行\n",
              "（一二一）\n",
              "如是我闻\n",
              "一时。佛住摩拘罗山。时。有侍者比丘名曰罗陀\n",
              "尔时。世尊告罗陀比丘言。诸所有色。若过去．若未来．若现在。若内．若外。若粗．若细。若好．若丑。若远．若近。彼一切皆是死法。所有受．想．行．识。若过去．若未来．若现在。若内．若外。若粗．若细。若好．若丑。若远．若近。彼一切皆是死法\n",
              "佛告罗陀。色为常耶。为无常耶\n",
              "答曰。无常。世尊\n",
              "复问。若无常者。是苦耶\n",
              "答曰。是苦。世尊\n",
              "受．想．行．识。为常．为无常耶\n",
              "答曰。无常。世尊\n",
              "复问。若无常者。是苦耶\n",
              "答曰。是苦。世尊\n",
              "复问。若无常．苦者。是变易法。多闻圣弟子宁于中见是我．异我．相在不\n",
              "答曰。不也。世尊\n",
              "佛告罗陀。若多闻圣弟子于此五受阴如实观察非我．非我所者。于诸世间都无所取。无所取者无所著。无所著故自觉涅槃。我生已尽。梵行已立。所作已作。自知不受后有\n",
              "佛说此经已。罗陀比丘闻佛所说。欢喜奉行\n",
              "（一二二）\n",
              "如是我闻\n",
              "一时。佛住摩拘罗山\n",
              "时。有侍者比丘名曰罗陀。白佛言。世尊。所谓众生者。云何名为众生\n",
              "佛告罗陀。于色染着缠绵。名曰众生。于受．想．行．识染着缠绵。名曰众生\n",
              "佛告罗陀。我说于色境界当散坏消灭。于受．想．行．识境界当散坏消灭。断除爱欲。爱尽则苦尽。苦尽者我说作苦边。譬如聚落中诸小男小女嬉戏。聚土作城郭宅舍。心爱乐着。爱未尽．欲未尽．念未尽．渴未尽。心常爱乐．守护。言。我城郭。我舍宅。若于彼土聚爱尽．欲尽．念尽．渴尽。则以手拨足蹴。令其消散。如是。罗陀。于色散坏消灭爱尽。爱尽故苦尽。苦尽故我说作苦边\n",
              "佛说此经已。罗陀比丘闻佛所说。欢喜奉行\n",
              "（一二三）\n",
              "如是我闻\n",
              "一时。佛住摩拘罗山\n",
              "时。有侍者比丘名曰罗陀。往诣佛所。稽首礼足。退坐一面。白佛言。善哉。世尊。为我略说法要。我闻法已。我当独一静处。专心思惟。不放逸住。所以族姓子剃除须发。身着染衣。正信．非家．出家学道。增加精进。修诸梵行。见法自知作证。我生已尽。梵行已立。所作已作。自知不受后有\n",
              "尔时。世尊告罗陀曰。善哉。罗陀。能于佛前问如是义。谛听。善思。当为汝说。罗陀。当知有身．有身集．有身灭．有身灭道迹。何等为有身。谓五受阴。色受阴。受．想．行．识受阴。云何有身集。谓当来有爱．贪．喜俱。于彼彼爱乐。是名有身集。云何有身灭。谓当有爱．喜．贪俱。彼彼爱乐。无余断舍．吐尽．离欲．寂没。是名有身尽。云何有身灭道迹。谓八正道。正见．正志．正语．正业．正命．正方便．正念．正定。是名有身灭道迹。有身当知。有身集当断。有身灭当证。有身灭道迹当修。罗陀。若多闻圣弟子于有身若知．若断。有身集若知．若断。有身灭若知．若证。有身灭道迹若知．若修已。罗陀。名断爱．离爱．转结．止慢无间等。究竟苦边\n",
              "罗陀比丘闻佛所说。欢喜奉行。从坐起。作礼而去。世尊如是教授已。罗陀比丘独一静处。专精思惟。所以善男子剃除须发。着染色衣。正信．非家．出家学道。增益精进。修诸梵行。见法自知作证。我生已尽。梵行已立。所作已作。自知不受后有。成阿罗汉。心善解脱\n",
              "佛说此经已。罗陀比丘闻佛所说。欢喜奉行\n",
              "（一二四）\n",
              "如是我闻\n",
              "一时。佛住摩拘罗山。时。有侍者比丘名曰罗陀\n",
              "尔时。世尊告罗陀比丘言。诸比丘。有色。若过去．若未来．若现在。若内．若外。若粗．若细。若好．若丑。若远．若近。彼一切当观皆是魔。受．想．行．识。若过去．若未来．若现在。若内．若外。若粗．若细。若好．若丑。若远．若近。彼一切当观皆是魔。罗陀。于意云何。色为常耶。为无常耶\n",
              "答曰。无常。世尊\n",
              "若无常者。是苦耶\n",
              "答曰。是苦。世尊\n",
              "若无常．苦者。是变易法。多闻圣弟子宁于中见我不。\n",
              "答曰。不也。世尊\n",
              "受．想．行．识亦复如是。是故。罗陀。多闻圣弟子于色生厌。于受．想．行．识生厌。厌故不乐。不乐故解脱。解脱知见。我生已尽。梵行已立。所作已作。自知不受后有\n",
              "佛说此经已。罗陀比丘闻佛所说。欢喜奉行\n",
              "（一二五）\n",
              "如是我闻\n",
              "一时。佛住摩拘罗山。时。有侍者比丘名曰罗陀\n",
              "尔时。世尊告罗陀比丘言。诸所有色。若过去．若未来．若现在。若内．若外。若粗．若细。若好．若丑。若远．若近。彼一切皆是魔所作。受．想．行．识亦复如是\n",
              "佛告罗陀。于意云何。色是常耶。为非常耶\n",
              "答曰。无常。世尊\n",
              "复问。若无常者。是苦耶\n",
              "答曰。是苦。世尊\n",
              "复问。受．想．行．识为是常耶。为无常耶\n",
              "答曰。无常。世尊\n",
              "复问。若无常者。是苦耶\n",
              "答曰。是苦。世尊\n",
              "佛告罗陀。若无常．苦者。是变易法。多闻圣弟子宁于中见我．异我．相在不\n",
              "答曰。不也。世尊\n",
              "是故。罗陀。多闻圣弟子于色生厌。厌故不乐。不乐故解脱。解脱知见。我生已尽。梵行已立。所作已作。自知不受后有\n",
              "佛说此经已。罗陀比丘闻佛所说。欢喜奉行\n",
              "第三经亦如是。所异者。佛告罗陀。多闻圣弟子于此五受阴。阴阴观察非我．非我所。观察已。于诸世间都无所取。不取故不着。不着故自觉涅槃。我生已尽。梵行已立。所作已作。自知不受后有\n",
              "佛说此经已。罗陀比丘闻佛所说。欢喜奉行\n",
              "（一二六）\n",
              "如是我闻\n",
              "一时。佛住摩拘罗山。时。有侍者比丘名曰罗陀\n",
              "尔时。世尊告罗陀言。诸所有色。若过去．若未来．若现在。若内．若外。若粗．若细。若好．若丑。若远．若近。当观彼一切皆是死法。受．想．行．识亦复如是\n",
              "余如前说\n",
              "（一二七）\n",
              "如是我闻\n",
              "一时。佛住摩拘罗山。时。有侍者比丘名曰罗陀\n",
              "尔时。世尊告罗陀言。诸所有色。若过去．若未来．若现在。若内．若外。若粗．若细。若好．若丑。若远．若近。彼一切当观皆是断法。受．想．行．识亦复如是。多闻圣弟子如是观者。于色生厌。于受．想．行．识生厌。厌故不乐。不乐故解脱。解脱知见。自知。我生已尽。梵行已立。所作已作。自知不受后有\n",
              "佛说此经已。罗陀比丘闻佛所说。欢喜奉行\n",
              "如是我观察断法。如是观察灭法。观察弃舍法。观察无常法。观察苦法。观察空法。观察非我法。观察无常．苦．空．非我法。观察病法。观察痈法。观察刺法。观察杀法。观察杀根本法。观察病．痈．刺．杀．杀根本法。如是诸经。皆如上说\n",
              "（一二八）\n",
              "如是我闻\n",
              "一时。佛住摩拘罗山。时。有侍者比丘名曰罗陀\n",
              "尔时。世尊告罗陀言。诸所有色。若过去．若未来．若现在。若内．若外。若粗．若细。若好．若丑。若远．若近。彼一切当观皆是断法。观察已。于色欲贪断。色贪断已。我说心善解脱。受．想．行．识亦复如是\n",
              "佛说此经已。罗陀比丘闻佛所说。欢喜奉行\n",
              "如是比十四经亦如上说\n",
              "（一二九）\n",
              "如是我闻\n",
              "一时。佛住摩拘罗山。时。有侍者比丘名曰罗陀\n",
              "尔时。世尊告罗陀言。诸所有色。若过去．若未来．若现在。若内．若外。若粗．若细。若好．若丑。若远．若近。彼一切当观皆是断法。观察断法已。于色欲贪断。我说心善解脱。受．想．行．识亦复如是\n",
              "佛说此经已。罗陀比丘闻佛所说。欢喜奉行\n",
              "（一三○）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。欲断五受阴者。当求大师。何等为五。谓色受阴。受．想．行．识受阴。欲断此五受阴。当求大师\n",
              "佛说此经已。诸比丘闻佛所说。欢喜奉行\n",
              "如当断。如是当知．当吐．当息．当舍。亦复如是。如求大师。如是胜师者．顺次师者．教诫者．胜教诫者．顺次教诫者．通者．广通者．圆通者．导者．广导者．究竟导者．说者．广说者．顺次说者．正者．伴者．真知识者．亲者．愍者．悲者．崇义者．安慰者．崇乐者．崇触者．崇安慰者．欲者．精进者．方便者．勤者．勇猛者．固者．强者．堪能者．专者．心不退者．坚执持者．常习者．不放逸者．和合者．思量者．忆念者．觉者．知者．明者．慧者．受者．思惟者．梵行者．念处者．正勤者．如意足者．根者．力者．觉分者．道分者．止者．观者．念身者．正忆念者。亦复如是\n",
              "（一三一）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。若沙门．婆罗门习于色者。随魔自在。入于魔手。随魔所欲。为魔所缚。不脱魔系。受．想．行．识亦复如是。若沙门．婆罗门不习色。如是沙门．婆罗门不随魔自在。不入魔手。不随魔所欲。解脱魔缚。解脱魔系\n",
              "佛说是经已。诸比丘闻佛所说。欢喜奉行\n",
              "如是习近者．习著者．味者．决定著者．止者．使者．往者．撰择者．不舍者．不吐者。如是等沙门．婆罗门随魔自在。如上说\n",
              "（一三二）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。若沙门．婆罗门于色不习近者。不随魔自在。不入魔手。不随魔所欲。非魔缚所缚。解脱魔系。不习受．想．行．识亦复如是\n",
              "佛说此经已。诸比丘闻佛所说。欢喜奉行\n",
              "乃至吐色亦复如是\n",
              "（一三三）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。何所有故。何所起。何所系着。何所见我。令众生无明所盖。爱系我首。长道驱驰。生死轮回。生死流转。不去本际\n",
              "诸比丘白佛言。世尊是法根．法眼．法依。善哉。世尊。唯愿哀愍。广说其义。诸比丘闻已。当受奉行\n",
              "佛告比丘。谛听。善思。当为汝说。诸比丘。色有故。色事起。色系着。色见我。令众生无明所盖。爱系其首。长道驱驰。生死轮回。生死流转。受．想．行．识亦复如是。诸比丘。色为常耶。为非常耶\n",
              "答曰。无常。世尊\n",
              "复问。若无常者。是苦耶\n",
              "答曰。是苦。世尊\n",
              "如是。比丘。若无常者是苦。是苦有故。是事起．系着．见我。令众生无明所盖。爱系其头。长道驱驰。生死轮回。生死流转。受．想．行．识亦复如是。是故。诸比丘。诸所有色。若过去．若未来．若现在。若内．若外．若粗．若细。若好．若丑。若远．若近。彼一切非我．非异我．不相在。是名正慧。受．想．行．识亦复如是\n",
              "如是见．闻．觉．识。求得随忆．随觉．随观。彼一切非我．非异我．不相在。是名正慧\n",
              "若有见言。有我．有世间．有此世．常．恒．不变易法。彼一切非我．非异我．不相在。是名正慧\n",
              "若复有见。非此我．非此我所．非当来我．非当来我所。彼一切非我．非异我．不相在。是名正慧\n",
              "若多闻圣弟子于此六见处观察非我．非我所。如是观者。于佛所狐疑断。于法．于僧狐疑断。是名比丘。多闻圣弟子不复堪任作身．口．意业。趣三恶道。正使放逸。圣弟子决定向三菩提。七有天人往来。作苦边\n",
              "佛说此经已。诸比丘闻佛所说。欢喜奉行\n",
              "（一三四）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。如上说。差别者。多闻圣弟子于此六见处观察非我．非我所。如是观者。于苦狐疑断。于习．灭．道狐疑断。是名比丘。多闻圣弟子不复堪任作身．口．意业。趣三恶道。如是广说。乃至作苦边\n",
              "佛说此经已。诸比丘闻佛所说。欢喜奉行\n",
              "（一三五）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。广说如上。差别者。若多闻圣弟子于此六见处观察非我．非我所。如是观者。于佛狐疑断。于法．僧．苦．集．灭．道狐疑断。如是广说。乃至作苦边\n",
              "佛说此经已。诸比丘闻佛所说。欢喜奉行\n",
              "（一三六）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。于何所是事有故。何所起。何所系着。何所见我。诸比丘。令彼众生无明所盖。爱系其首。长道驱驰。生死轮回。生死流转。不知本际\n",
              "诸比丘白佛。世尊是法根．法眼．法依。善哉。世尊。唯愿哀愍。广说其义。诸比丘闻已。当受奉行\n",
              "佛告诸比丘。谛听。善思。当为汝说。诸比丘。色有故。是色事起。于色系着。于色见我。令众生无明所盖。爱系其首。长道驱驰。生死轮回。生死流转。受．想．行．识亦复如是。诸比丘。色是常耶。为非常耶\n",
              "答曰。无常。世尊\n",
              "复问。若无常者。是苦耶\n",
              "答曰。是苦。世尊\n",
              "如是。比丘。若无常者是苦。是苦有故。是事起．系着．见我。令彼众生无明所盖。爱系其首。长道驱驰。生死轮回。生死流转。受．想．行．识亦复如是\n",
              "是故。诸比丘。诸所有色。若过去．若未来．若现在。若内．若外。若粗．若细。若好．若丑。若远．若近。彼一切非我．非异我．不相在。如是观者。是名正慧。受．想．行．识亦复如是\n",
              "如是见．闻．觉．识。求得随忆．随觉。随观。彼一切非我．非异我．不相在。是名正慧\n",
              "若有见言。有我．有此世．有他世．有常．有恒．不变易。彼一切非我．非异我．不相在。是名正慧\n",
              "若复有见。非此我．非此我所．非当来我．非当来我所。彼一切非我．非异我．不相在。是名正慧\n",
              "若多闻圣弟子于此六见处观察非我．非我所。如是观者。于佛狐疑断。于法．僧狐疑断。是名比丘。不复堪任作身．口．意业。趣三恶道。正使放逸。诸圣弟子皆悉不从向于三菩提。七有天人往生。作苦后边\n",
              "佛说此经已。诸比丘闻佛所说。欢喜奉行\n",
              "（一三七）\n",
              "第二经亦如是。差别者。于苦．集．灭．道狐疑断\n",
              "（一三八）\n",
              "第三经亦如是。差别者。于佛．法．僧狐疑断。于苦．集．灭．道狐疑断\n"
            ]
          },
          {
            "id": 7,
            "level": 3,
            "title": "第七卷",
            "brief": "",
            "media": "858-7.m4a",
            "page": [
              "（一三九）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。何所有故。何所起。何所系。何所著。何所见我。若未起忧．悲．恼苦令起。已起忧．悲．恼苦重令增广\n",
              "诸比丘白佛言。世尊是法根．法眼．法依。唯愿广说。诸比丘闻已。当受奉行\n",
              "佛告诸比丘。色有故。色起。色系．着故。于色见我。未起忧．悲．恼苦令起。已起忧．悲．恼苦重令增广。受．想．行．识亦复如是。诸比丘。于意云何。色为常耶。为非常耶\n",
              "答曰。无常。世尊\n",
              "复问。若无常者。是苦耶\n",
              "答曰。是苦。世尊\n",
              "如是。比丘。若无常者是苦。是苦有故。是事起．系．着．见我。若未起忧．悲．恼苦令起。已起忧．悲．恼苦重令增广。受．想．行．识亦复如是\n",
              "是故。诸比丘。诸所有色。若过去．若未来．若现在。若内．若外。若粗．若细。若好．若丑。若远．若近。彼一切非我．非异我．不相在。是名正慧。受．想．行．识亦复如是\n",
              "若复见．闻．觉．识。起求忆．随觉．随观。彼一切非我．非异我．不相在。是名正慧\n",
              "若见有我．有世间．有此世．有他世。常．恒．不变易。彼一切非我．非异我．不相在。是名正慧\n",
              "若复有见非此世我．非此世我所．非当来我．非当来我所。彼一切非我．不异我．不相在。是名正慧\n",
              "若多闻圣弟子于此六见处观察非我．非我所。如是观者。于佛狐疑断。于法．僧狐疑断。是名比丘\n",
              "多闻圣弟子不复堪任作身．口．意业。趣三恶道。正使放逸。圣弟子决定向三菩提。七有天人往来。作苦边\n",
              "佛说此经已。诸比丘闻佛所说。欢喜奉行\n",
              "（一四○、一四一）\n",
              "次经亦如是。差别者。苦．集．灭．道狐疑断\n",
              "次经亦如是。差别者。佛．法．僧．苦．集．灭．道狐疑断\n",
              "（一四二）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。何所有故。何所起。何所系着。何所见我。未起我．我所．我慢系着使起。已起我．我所．我慢系着使重令增广\n",
              "诸比丘白佛。世尊是法根．法眼．法依。如是广说。乃至\n",
              "佛说此经已。诸比丘闻佛所说。欢喜奉行\n",
              "（一四三、一四四）\n",
              "第二．第三经亦复如上\n",
              "（一四五）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。何所有故。何所起。何所系着。何所见我。若未起有漏．障碍．烧然．忧．悲．恼苦生。已起有漏．障碍．烧然．忧．悲．恼苦重令增广\n",
              "诸比丘白佛。世尊是法根．法眼．法依。如是广说。次第如上三经\n",
              "（一四六）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。何所有故。何所起。何所系着。何所见我。若三受形世间转\n",
              "诸比丘白佛言。世尊是法根．法眼．法依。如是广说。次第如上三经\n",
              "（一四七）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。何所有故。何所起。何所系着。何所见我。令三苦世间转\n",
              "诸比丘白佛。世尊是法根．法眼．法依。如是广说。次第如上三经\n",
              "（一四八）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。何所有故。何所起。何所系着。何所见我。令世八法世间转\n",
              "诸比丘白佛言。世尊是法根．法眼．法依。如是广说。次第如上三经\n",
              "（一四九）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。何所有故。何所起。何所系着。何所见我。令诸众生作如是见．如是说。我胜．我等．我卑\n",
              "诸比丘白佛言。世尊是法根．法眼．法依。如是广说。次第如上三经\n",
              "（一五○）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。何所有故。何所起。何所系着。何所见我。令诸众生作如是见．如是说。有胜我者．有等我者．有卑我者\n",
              "诸比丘白佛言。世尊是法根．法眼．法依。如是广说。次第如上三经\n",
              "（一五一）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。何所有故。何所起。何所系着。何所见我。令诸众生作如是见．如是说。无胜我者．无等我者．无卑我者\n",
              "诸比丘白佛言。世尊是法根．法眼．法依。如是广说。次第如上三经\n",
              "（一五二）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。何所有故。何所起。何所系着。何所见我。令诸众生作如是见．如是说。有我．有此世．有他世。常．恒．不变易法。如尔安住\n",
              "诸比丘白佛。世尊是法根．法眼．法依。如是广说。次第如上三经\n",
              "（一五三）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。何所有故。何所起。何所系着。何所见我。令诸众生作如是见．如是说。如是我．彼。一切不二．不异．不灭\n",
              "诸比丘白佛。世尊是法根．法眼．法依。如是广说。次第如上三经\n",
              "（一五四）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。何所有故。何所起。何所系着。何所见我。令诸众生作如是见．如是说。无施．无会．无说。无善趣．恶趣业报。无此世．他世。无母．无父．无众生．无世间阿罗汉正到正趣。若此世．他世见法自知身作证具足住。我生已尽。梵行已立。所作已作。自知不受后有\n",
              "诸比丘白佛。世尊是法根．法眼．法依。如是广说。次第如上三经\n",
              "（一五五）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。何所有故。何所起。何所系着。何所见我。令诸众生作如是见．如是说。无力．无精进．无力精进．无士夫方便．无士夫精勤．无士夫方便精勤．无自作．无他作．无自他作。一切人．一切众生．一切神。无方便．无力．无势．无精进．无堪能。定分．相续．转变。受苦乐六趣\n",
              "诸比丘白佛言。世尊是法根．法眼．法依。如是广说。次第如上三经\n",
              "（一五六）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。何所有故。何所起。何所系着。何所见我。令诸众生作如是见．如是说。诸众生此世活。死后断坏无所有。四大和合士夫。身命终时。地归地．水归水．火归火．风归风。根随空转。舆床第五。四人持死人往塳间。乃至未烧可知烧然已。骨白鸽色立。高慢者知施。黠慧者知受。若说有者。彼一切虚诳妄说。若愚若智。死后他世。俱断坏无所有\n",
              "诸比丘白佛。世尊是法根．法眼．法依。如是广说。次第如上三经\n",
              "（一五七）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。何所有故。何所起。何所系着。何所见我。令诸众生作如是见．如是说。众生烦恼。无因无缘\n",
              "诸比丘白佛。世尊是法根．法眼．法依。如是广说。次第如上三经\n",
              "（一五八）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。何所有故。何所起。何所系着。何所见我。令诸众生作如是见．如是说。众生清净。无因无缘\n",
              "诸比丘白佛。世尊是法根．法眼．法依。如是广说。次第如上三经\n",
              "（一五九）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。何所有故。何所起。何所系着。何所见我。令诸众生作如是见．如是说。众生无知无见。无因无缘\n",
              "时。诸比丘白佛。世尊是法根．法眼．法依。如是广说。次第如上三经\n",
              "（一六○）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。何所有故。何所起。何所系着。何所见我。令诸众生作如是见．如是说\n",
              "时。诸比丘白佛。世尊是法根．法眼．法依。如是广说。次第如上三经\n",
              "（一六一）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。何所有故。何所起。何所系着。何所见我。令诸众生作如是见．如是说。谓七身非作．非作所作。非化．非化所化。不杀．不动．坚实。何等为七。所谓地身．水身．火身．风身．乐．苦．命。此七种身非作．非作所作。非化．非化所化。不杀．不动．坚实．不转．不变．不相逼迫。若福．若恶．若福恶。若苦．若乐．若苦乐。若士枭．士首。亦不逼迫世间。若命．若身．七身间间容刀往返。亦不害命。于彼无杀．无杀者。无系．无系者。无念．无念者。无教．无教者\n",
              "诸比丘白佛。世尊是法根．法眼．法依。如是广说。次第如上三经\n",
              "（一六二）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。何所有故。何所起。何所系着。何所见我。令诸众生作如是见．如是说。作．教作。断．教断。煮．教煮。杀．教杀。害众生．盗他财．行邪淫．知言妄语．饮酒．穿墙．断锁．偷夺。复道害村．害城．害人民。以极利剑轮鈆割斫。截作大肉聚。作如是学。彼非恶因缘。亦非招恶。于恒水南杀害而去。恒水北作大会而来。彼非因缘福恶。亦非招福恶。惠施．调伏．护持．行利．同利。于此所作。亦非作福\n",
              "诸比丘白佛。世尊是法根．法眼．法依。如是广说。次第如上三经\n",
              "（一六三）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。何所有故。何所起。何所系着。何所见我。令诸众生作如是见．如是说。于此十四百千生门．六十千六百五业．三业．二业．一业．半业．六十二道迹．六十二内劫．百二十泥黎．百三十根．三十六贪界．四十九千龙家．四十九千金翅鸟家．四十九千邪命外道．四十九千外道出家．七想劫．七无想劫．七阿修罗．七毗舍遮．七天．七人．七百海．七梦．七百梦．七崄．七百崄．七觉．七百觉．六生．十增进．八大士地。于此八万四千大劫。若愚若智。往来经历。究竟苦边。彼无有沙门．婆罗门作如是说。我常持戒。受诸苦行。修诸梵行。不熟业者令熟。已熟业者弃舍。进退不可知。此苦乐常住。生死定量。譬如缕丸掷着空中。渐渐来下。至地自住。如是八万四千大劫生死定量。亦复如是\n",
              "诸比丘白佛。世尊是法根．法眼．法依。如是广说。次第如上三经\n",
              "（一六四）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。何所有故。何所起。何所系着。何所见我。令诸众生作如是见．如是说。风不吹．火不燃．水不流箭不射．怀妊不产．乳不构．日月若出若没．若明若闇不可知\n",
              "诸比丘白佛。世尊是法根．法眼．法依。如是广说。次第如上三经\n",
              "（一六五）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。何所有故。何所起。何所系着。何所见我。令诸众生作如是见．如是说。此大梵自在。造作自然。为众生父\n",
              "诸比丘白佛言。世尊是法根．法眼．法依。如是广说。次第如上三经\n",
              "（一六六）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。何所有故。何所起。何所系着。何所见我。令诸众生作如是见．如是说。色是我。余则虚名。无色是我。余则虚名。色非色是我。余则虚名。非色非无色是我。余则虚名。我有边。余则虚名。我无边。余则虚名。我有边无边。余则虚名。我非有边非无边。余则虚名。一想．种种想．多想．无量想。我一向乐．一向苦．若苦．乐．不苦不乐。余则虚名\n",
              "诸比丘白佛言。世尊是法根．法眼．法依。广说。次第如上三经\n",
              "（一六七）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。何所有故。何所起。何所系着。何所见我。令诸众生作如是见．如是说。色是我。余则妄想。非色．非非色是我。余则妄想。我有边。余则妄想。我无边。余则妄想。我非有边非无边。余则妄想。我一想．种种想．少想．无量想。我一向乐．一向苦。若苦．乐．不苦不乐\n",
              "诸比丘白佛言。世尊是法根．法眼．法依。如是广说。次第如上三经\n",
              "（一六八）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。何所有故。何所起。何所系着。何所见我。令诸众生作如是见．如是说。我世间常．世间无常．世间常无常．世间非常非无常。世有边．世无边．世有边无边．世非有边非无边。命即是身．命异身异。如来死后有．如来死后无．如来死后有无．如来死后非有非无\n",
              "诸比丘白佛。世尊是法根．法眼．法依。如是广说。次第如上三经\n",
              "（一六九）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。何所有故。何所起。何所系着。何所见我。令诸众生作如是见．如是说。世间我常．世间我无常．世间我常无常．世间我非常非无常。我苦常．我苦无常．我苦常无常．我苦非常非无常。世间我自作．世间我他作．世间我自作他作．世间我非自作非他作非自非他无因作。世间我苦自作．世间我苦他作．世间我苦自他作．世间我苦非自非他无因作\n",
              "诸比丘白佛。世尊是法根．法眼．法依。如是广说。次第如上三经\n",
              "（一七○）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。何所有故。何所起。何所系着。何所见我。令诸众生作如是见．如是说。若无五欲娱乐。是则见法般涅槃。若离恶不善法。有觉．有观。离生喜乐。入初禅。乃至第四禅。是第一义般涅槃\n",
              "诸比丘白佛。世尊是法根．法眼．法依。如是广说。次第如上三经\n",
              "（一七一）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。何所有故。何所起。何所系着。何所见我。令诸众生作如是见．如是说。若粗四大色断坏．无所有。是名我正断。若复我欲界断坏．死后无所有。是名我正断。若复我色界死后断坏．无所有。是名我正断。若得空入处．识入处．无所有入处．非想非非想入处。我死后断坏．无所有。是名我正断\n",
              "诸比丘白佛。世尊是法根．法眼．法依。如是广说。次第如上三经\n",
              "（一七二）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。若法无常者当断。断彼法已。以义饶益。长夜安乐。何法无常。色无常。受．想．行．识无常\n",
              "佛说此经已。诸比丘闻佛所说。欢喜奉行\n",
              "（一七三）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。若过去无常法当断。断彼法已。以义饶益。长夜安乐。云何过去无常法。过去色是无常法。过去欲是无常法。彼法当断。断彼法已。以义饶益。长夜安乐。受．想．行．识亦复如是\n",
              "佛说此经已。诸比丘闻佛所说。欢喜奉行\n",
              "如是未来．现在．过去．现在未来．现在过去．未来过去．未来现在\n",
              "（一七四）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。为断无常法故。当求大师。云何是无常法。谓色是无常法。为断彼法。当求大师。受．想．行．识亦复如是\n",
              "佛说是经已。诸比丘闻佛所说。欢喜奉行\n",
              "如是过去．未来．现在．过去未来现在。当求大师。八种经如是。种种教随顺．安．广安．周普安．导．广导．究竟导．说．广说．随顺说．第二伴．真知识．同意．愍．悲．崇义．崇安慰．乐．崇触．崇安隐．欲．精进．方便．广方便．堪能方便．坚固．强健．勇猛身心．勇猛难伏．摄受常学．不放逸修．思惟．念．觉．知．明．慧．辩．思量．梵行．如意．念处．正勤．根．力．觉．道．止．观．念身．正忆念。一一八经亦如上说。如断义。如是知义．尽义．吐义．止义．舍义亦如是\n",
              "（一七五）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。犹如有人火烧头衣。当云何救\n",
              "比丘白佛言。世尊。当起增上欲。殷勤方便时救令灭\n",
              "佛告比丘。头衣烧然尚可暂忘。无常盛火应尽除断灭。为断无常火故。勤求大师。断何等无常故勤求大师。谓断色无常故勤求大师。断受．想．行．识无常故勤求大师\n",
              "佛说此经已。诸比丘闻佛所说。欢喜奉行\n",
              "如断无常。如是过去无常．未来无常．现在无常．过去未来无常．过去现在无常．未来现在无常．过去未来现在无常。如是八种救头然譬经如上广说。如求大师。如是求种种教．随顺教。如上广说。如断义。如是知义．尽义．吐义．止义．舍义．灭义．没义亦复如是\n",
              "（一七六）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。为断无常故。当随修内身身观住。何等法无常。谓色无常。为断彼故。当随修内身身观住。如是受．想．行．识无常。为断彼故。当随修内身身观住\n",
              "佛说此经已。诸比丘闻佛所说。欢喜奉行\n",
              "如无常。如是过去色无常。未来色．现在色．过去未来色．过去现在色．未来现在色．过去未来现在色无常。断彼故。当随修身身观住。受．想．行．识亦复如是\n",
              "如随修内身身观住八种。如是外身身观．内外身身观．内受受观．外受受观．内外受受观．内心心观．外心心观．内外心心观．内法法观．外法法观．内外法法观住。一一八经亦如上说\n",
              "如断无常义。修四念处。如是知义．尽义．吐义．止义．舍义．灭义．没义故。随修四念处。亦如上说\n",
              "（一七七）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。犹如有人火烧头衣。当云何救\n",
              "比丘白佛言。世尊。当起增上欲。殷勤方便时救令灭\n",
              "佛告比丘。头衣烧然尚可暂忘。无常盛火应尽断。为断无常火故。随修内身身观住。云何为断无常火故。随修内身身观住。谓色无常。为断彼故。随修内身身观住。受．想．行．识无常。为断彼故。随修内身身观住。广说。乃至\n",
              "佛说此经已。诸比丘闻佛所说。欢喜奉行\n",
              "如无常。如是过去无常．未来无常．现在无常．过去未来无常．过去现在无常．未来现在无常．过去未来现在无常。如内身身观住八经。如是外身身观八经．内外身身观八经如上说\n",
              "如身念处二十四经。如是受念处．心念处．法念处二十四经如上说\n",
              "如当断无常九十六经。如是当知．当吐．当尽．当止．当舍．当灭．当没。一一九十六经亦如上说\n",
              "（一七八）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。犹如有人火烧头衣。当云何救\n",
              "比丘白佛言。世尊。起增上欲。殷勤方便时救令灭\n",
              "佛告比丘。头衣烧然尚可暂忘。无常盛火应尽断。为断无常火故。已生恶不善法当断。起欲．精勤．摄心令增长。断何等无常法故。已生恶不善法为断故。起欲．方便．摄心增进。谓色无常故。受．想．行．识无常当断故。已生恶不善法令断。起欲．方便．摄心增进。广说。乃至\n",
              "佛说此经已。诸比丘闻佛所说。欢喜奉行\n",
              "如无常经。如是过去无常．未来无常．现在无常．过去未来无常．过去现在无常．未来现在无常．过去未来现在无常八经。亦如上说\n",
              "如已生恶不善法当断故。如是未生恶不善法令不生．未生善法令生．已生善法令增广故。起欲．方便．摄心增进八经。亦如上说\n",
              "如当断无常三十二经。如是当知．当吐．当尽．当止．当舍．当灭．当没。一一三十二经广说如上\n",
              "（一七九）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。犹如有人火烧头衣。当云何救\n",
              "比丘白佛言。世尊。当起增上欲。殷勤方便时救令灭\n",
              "佛告比丘。头衣烧燃尚可暂忘。无常盛火当尽断。为断无常火故。当修欲定断行成就如意足。当断何等法无常。谓当断色无常。当断受．想．行．识无常故。修欲定断行成就如意足。如经广说。乃至\n",
              "佛说此经已。诸比丘闻佛所说。欢喜奉行\n",
              "如无常。如是过去无常．未来无常．现在无常．过去未来无常．过去现在无常．未来现在无常．过去未来现在无常八经。亦如上说\n",
              "如修欲定。如是精进定．意定．思惟定亦如是。如当断三十二经。如是当知．当吐．当尽．当止．当舍．当灭．当没。一一三十二经亦如上说\n",
              "（一八○）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。犹如有人火烧头衣。当云何救\n",
              "比丘白佛言。世尊。当起增上欲。殷勤方便时救令灭\n",
              "佛告比丘。头衣烧然尚可暂忘。无常盛火当尽断。为断无常火故。当修信根。断何等无常法。谓当断色无常。当断受．想．行．识无常故。修信根。如是广说。乃至\n",
              "佛说此经已。诸比丘闻佛所说。欢喜奉行\n",
              "如无常。如是过去无常．未来无常．现在无常．过去未来无常．过去现在无常．未来现在无常．过去未来现在无常。亦如上说\n",
              "如信根八经。如是修精进根．念根．定根．慧根八经。亦如上说\n",
              "如当断四十经。如是当知．当吐．当尽．当止．当舍．当灭．当没。四十经亦如上说\n",
              "（一八一）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。犹如有人火烧头衣。当云何救\n",
              "比丘白佛言。世尊。当起增上欲。殷勤方便时救令灭\n",
              "佛告比丘。头衣烧然尚可暂忘。无常盛火当尽断。为断无常火故。当修信力。断何等无常故。当修信力。谓断色无常故。当修信力。断受．想．行．识无常故。当修信力。如是广说。乃至\n",
              "佛说此经已。诸比丘闻佛所说。欢喜奉行\n",
              "如无常。如是过去无常．未来无常．现在无常．过去未来无常．过去现在无常．未来现在无常．过去未来现在无常。八经亦如上说\n",
              "如信力。如是精进力．念力．定力．慧力。八经亦如上说\n",
              "如当断四十经。如是当知．当吐．当尽．当止．当舍．当灭．当没。一一四十经亦如上说\n",
              "（一八二）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。犹如有人火烧头衣。当云何救\n",
              "比丘白佛言。世尊。当起增上欲。殷勤方便时救令灭\n",
              "佛告比丘。头衣烧然尚可暂忘。无常盛火当尽断。为断无常火故。修念觉分。断何等法无常故。修念觉分。谓断色无常。修念觉分。当断受．想．行．识无常。修念觉分。如是广说。乃至\n",
              "佛说此经已。诸比丘闻佛所说。欢喜奉行\n",
              "如无常。如是过去无常．未来无常．现在无常．过去未来无常．过去现在无常．未来现在无常．过去未来现在无常八经如上说\n",
              "如念觉分八经。如是择法觉分．精进觉分．喜觉分．除觉分．舍觉分．定觉分。一一八经亦如上说\n",
              "如当断五十六经。如是当知．当吐．当尽．当止．当舍．当灭．当没。一一五十六经如上说\n",
              "（一八三）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。犹如有人火烧头衣。当云何救\n",
              "比丘白佛言。世尊。当起增上欲。殷勤方便时救令灭\n",
              "佛告比丘。头衣烧然尚可暂忘。无常盛火当尽断。为断无常火故。当修正见。断何等无常法火故。当修正见。断色无常故。当修正见。断受．想．行．识无常故。当修正见。如是广说。乃至\n",
              "佛说此经已。诸比丘闻佛所说。欢喜奉行\n",
              "如无常。如是过去无常。未来无常。现在无常。过去未来无常．过去现在无常．未来现在无常．过去未来现在无常。亦如上说\n",
              "如正见八经。如是正志．正语．正业．正命．正方便．正念．正定。一一八经亦如上说\n",
              "如当断六十四经。如是当知．当吐．当尽．当止．当舍．当灭．当没。一一六十四经亦如上说\n",
              "（一八四）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。犹如有人火烧头衣。当云何救\n",
              "比丘白佛言。世尊。当起增上欲。殷勤方便时救令灭\n",
              "佛告比丘。头衣烧然尚可暂忘。无常盛火当尽断无余。为断无常火故。当修苦习尽道。断何等无常法故。当修苦习尽道。谓断色无常故。当修苦习尽道。断受．想．行．识无常故。当修苦习尽道。如是广说。乃至\n",
              "佛说此经已。诸比丘闻佛所说。欢喜奉行\n",
              "如无常。如是过去无常．未来无常．现在无常．过去未来无常．过去现在无常．未来现在无常．过去未来现在无常。亦如上说\n",
              "如苦习尽道八经。如是苦尽道．乐非尽道．乐尽道。一一八经亦如上说\n",
              "如当断三十二经。如是当知．当吐．当尽．当止．当舍．当灭．当没。一一三十二经亦如上说\n",
              "（一八五）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。犹如有人火烧头衣。当云何救\n",
              "比丘白佛言。世尊。当起增上欲。殷勤方便时救令灭\n",
              "佛告比丘。头衣烧然尚可暂忘。无常盛火当尽断无余。为断无常火故。当修无贪法句。断何等法无常故。当修无贪法句。谓当断色无常故。修无贪法句。断受．想．行．识无常故。修无贪法句。如是广说。乃至\n",
              "佛说此经已。诸比丘闻佛所说。欢喜奉行\n",
              "如无常。如是过去无常．未来无常．现在无常．过去未来无常．过去现在无常．未来现在无常．过去未来现在无常。亦如上说\n",
              "如当修无贪法句八经。如是无恚．无痴诸句正句法句。一一八经如上说\n",
              "如当断二十四经。如是当知．当吐．当尽．当止．当舍．当灭．当没。一一二十四经亦如上说\n",
              "（一八六）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。犹如有人火烧头衣。当云何救\n",
              "比丘白佛言。世尊。当起增上欲。殷勤方便时救令灭\n",
              "佛告比丘。头衣烧然尚可暂忘。无常盛火当尽断。为断无常火故。当修止。断何等法无常故。当修止。谓断色无常故。当修止。断受．想．行．识无常故。当修止。如是广说。乃至\n",
              "佛说此经已。诸比丘闻佛所说。欢喜奉行\n",
              "如无常。如是过去无常．未来无常．现在无常．过去未来无常．过去现在无常．未来现在无常．过去未来现在无常。亦如上说\n",
              "如修止八经。如是修观八经。亦如上说\n",
              "如当断十六经。如是当知．当吐．当尽．当止．当舍．当灭．当没。一一十六经亦如上说\n",
              "诸所有色。若过去．若未来．若现在。若内．若外。若粗．若细。若好．若丑。若远．若近。彼一切非我．非异我．不相在如实知。受．想．行．识亦如是。多闻圣弟子如是正观者。于色生厌。受．想．行．识生厌。厌已不乐。不乐故解脱。解脱知见。我生已尽。梵行已立。所作已作。自知不受后有\n",
              "佛说此经已。诸比丘闻佛所说。欢喜奉行\n",
              "如无常。如是动摇．旋转．尪瘵．破坏．飘疾．朽败．危顿．不恒．不安．变易．恼苦．灾患．魔邪．魔势．魔器。如沫．如泡．如芭蕉．如幻。微劣．贪嗜．杀摽．刀剑．疾妒．相残．损减．衰耗．系缚．捶打．恶疮．痈疽．利刺．烦恼．讁罚．阴盖．过患．处愁．戚．恶知识。苦．空．非我．非我所。怨家连锁。非义．非安慰。热恼．无荫．无洲．无覆．无依．无护。生法．老法．病法．死法．忧悲法．恼苦法．无力法．羸劣法．不可欲法．诱引法．将养法．有苦法．有杀法．有恼法．有热法．有相法．有吹法．有取法．深崄法．难涩法．不正法．凶暴法．有贪法．有恚法．有痴法．不住法．烧然法．挂阂法．灾法．集法．灭法．骨聚法．肉段法．执炬法．火坑法。如毒蛇．如梦价借．如树果．如屠牛者．如杀人者．如触露．如淹水．如驶流．如织缕．如轮沙水．如跳杖．如毒瓶．如毒身．如毒华．如毒果．烦恼动。如是。比丘。乃至断过去．未来．现在无常。乃至灭没。当修止观\n",
              "断何等法过去．未来．现在无常。乃至灭没。修止观。谓断色过去．未来．现在无常。乃至灭没。故修止观。受．想．行．识亦复如是\n",
              "是故诸所有色。若过去．若未来．若现在。若内．若外。若粗．若细。若好．若丑。若远．若近。彼一切非我．非异我．不相在如实知。受．想．行．识亦复如是\n",
              "多闻圣弟子如是观者。于色生厌。于受．想．行．识生厌。厌故不乐。不乐故解脱。解脱知见。我生已尽。梵行已立。所作已作。自知不受后有\n",
              "佛说此经已。诸比丘闻佛所说。欢喜奉行\n",
              "（一八七）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。以成就一法故。不复堪任知色无常。知受．想．行．识无常。何等为一法成就。谓贪欲一法成就。不堪能知色无常。知受．想．行．识无常。何等一法成就。谓无贪欲成就。无贪欲法者。堪能知色无常。堪能知受．想．行．识无常\n",
              "佛说此经已。诸比丘闻佛所说。欢喜奉行\n",
              "如成就不成就。如是知不知．亲不亲．明不明．识不识．察不察．量不量．覆不覆．种不种．掩不掩．映翳不翳亦如是\n",
              "如是知。如是识解。受．求．辩．独证。亦复如是。\n",
              "如贪。如是恚．痴．嗔．恨．呰．执．嫉．悭．幻．谄．无惭．无愧．慢．慢慢．增慢．我慢．增上慢．邪慢．卑慢．憍慢．放逸．矜高．曲为相规．利诱．利恶．欲多．欲常．欲不敬．恶口．恶知识．不忍贪．嗜不贪．恶贪。身见．边见．邪见．见取．戒取．欲爱．嗔恚．睡眠．掉悔．疑．惛悴．蹁蹮．赑屃．懒．乱想．不正忆．身浊．不直．不软．不异．欲觉．恚觉．害觉．亲觉．国土觉．轻易觉．爱他家觉．愁忧恼苦。于此等一一法。乃至映翳。不堪任灭色作证\n",
              "何等为一法。所谓恼苦。以恼苦映翳故。不堪任于色灭尽作证。不堪任于受．想．行．识灭尽作证。一法不映翳故。堪任于色灭尽作证。堪任于受．想．行．识灭尽作证\n",
              "何等一法。谓恼苦。此一法不映翳故。堪任于色灭尽作证。堪任于受．想．行．识灭尽作证\n",
              "佛说此经已。诸比丘闻佛所说。欢喜奉行\n"
            ]
          },
          {
            "id": 8,
            "level": 3,
            "title": "第八卷",
            "brief": "",
            "media": "858-8.m4a",
            "page": [
              "（一八八）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。当正观察眼无常。如是观者。是名正见。正观故生厌。生厌故离喜．离贪。离喜．贪故。我说心正解脱。如是耳．鼻．舌．身．意。离喜．离贪。离喜．贪故。比丘。我说心正解脱。心正解脱者。能自记说。我生已尽。梵行已立。所作已作。自知不受后有\n",
              "佛说此经已。诸比丘闻佛所说。欢喜奉行\n",
              "如无常。如是苦．空．非我。亦如是说\n",
              "（一八九）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。于眼当正思惟．观察无常。所以者何。于眼正思惟．观察无常故。于眼欲贪断。欲贪断故。我说心正解脱。耳．鼻．舌．身．意。正思惟．观察故。欲贪断。欲贪断者。我说心正解脱。如是。比丘。心正解脱者。能自记说。我生已尽。梵行已立。所作已作。自知不受后有\n",
              "佛说此经已。诸比丘闻佛所说。欢喜奉行\n",
              "（一九○）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。若于眼不识．不知．不断．不离欲者。不堪任正尽苦。耳．鼻．舌．身．意亦复如是。诸比丘。于眼若识．若知．若断．若离欲者。堪任正尽苦。于耳．鼻．舌．身．意。若识．若知．若断．若离欲者。堪任正尽苦\n",
              "佛说此经已。诸比丘闻佛所说。欢喜奉行\n",
              "（一九一）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。于眼若不识．不知．不断．不离欲者。不堪任越生．老病．死苦。耳．鼻．舌．身．意。不识．不知．不断．不离欲者。不堪任越生．老．病．死苦。诸比丘。于色若识．若知．若断．若离欲者。堪任越生．老．病．死苦。于耳．鼻．舌．身．意。若识．若知．若断．若离欲。堪任越生．老．病．死苦\n",
              "佛说此经已。诸比丘闻佛所说。欢喜奉行\n",
              "（一九二）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。若于眼不离欲。心不解脱者。不堪任正尽苦。于耳．鼻．舌．身．意不离欲。心不解脱者。不堪任正尽苦。诸比丘。若于眼色离欲。心解脱者。彼堪任正尽苦。于耳．鼻．舌．身．意离欲。心解脱者。堪任正尽苦\n",
              "佛说此经已。诸比丘闻佛所说。欢喜奉行\n",
              "（一九三）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。若于眼．色不离欲。心不解脱者。不堪任越生．老．病．死苦。于耳．鼻．舌．身．意不离欲心。不解脱者。不堪任越生．老．病．死苦。诸比丘。若于眼．色离欲。心解脱者。堪任越生．老．病．死苦。于耳．鼻．舌．身．意离欲。心解脱者。堪任越生．老．病．死苦\n",
              "佛说此经已。诸比丘闻佛所说。欢喜奉行\n",
              "（一九四）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。若于眼生喜者。则于苦生喜。若于苦生喜者。我说彼不解脱于苦。于耳．鼻．舌．身．意生喜者。则于苦生喜。于苦生喜者。我说彼不解脱于苦\n",
              "诸比丘。若于眼不生喜者。则于苦不生喜。于苦不生喜者。我说彼解脱于苦。于耳．鼻．舌．身．意不生喜者。则于苦不生喜。于苦不生喜者。我说彼解脱于苦\n",
              "佛说此经已。诸比丘闻佛所说。欢喜奉行\n",
              "（一九五）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。一切无常。云何一切无常。谓眼无常。若色．眼识．眼触。若眼触因缘生受。苦觉．乐觉．不苦不乐觉。彼亦无常。耳．鼻．舌．身．意亦复如是。多闻圣弟子如是观者。于眼生厌。若色．眼识．眼触．眼触因缘生受。苦觉．乐觉．不苦不乐觉。于彼生厌。耳．鼻．舌．身．意。声．香．味．触．法．意识．意触。意触因缘生受。苦觉．乐觉．不苦不乐觉。彼亦生厌。厌故不乐。不乐故解脱。解脱知见。我生已尽。梵行已立。所作已作。自知不受后有\n",
              "佛说此经已。诸比丘闻佛所说。欢喜奉行\n",
              "如无常经。如是苦．空．无我。亦如是说\n",
              "（一九六）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。一切无常。云何一切。谓眼无常。若色．眼识．眼触．眼触因缘生受。若苦．若乐．不苦不乐。彼亦无常。如是耳．鼻．舌．身．意识。若法．意识．意触．意触因缘生受。若苦．若乐．不苦不乐。彼亦无常。多闻圣弟子如是观者。于眼解脱。若色．眼识．眼触．眼触因缘生受。若苦．若乐．不苦不乐。彼亦解脱。如是耳．鼻．舌．身．意．法．意识．意触．意触因缘生受。若苦．若乐．不苦不乐。彼亦解脱。我说彼生．老．病．死．忧．悲．恼苦\n",
              "佛说此经已。诸比丘闻佛所说。欢喜奉行\n",
              "如说一切无常。如是一切苦．一切空．一切非我．一切虚业法．一切破坏法．一切生法．一切老法．一切病法．一切死法．一切愁忧法．一切烦恼法．一切集法．一切灭法．一切知法．一切识法．一切断法．一切觉法．一切作证．一切魔．一切魔势．一切魔器．一切然．一切炽然．一切烧。皆如上二经广说\n",
              "（一九七）\n",
              "如是我闻\n",
              "一时。佛住迦阇尸利沙支提。与千比丘俱。皆是旧萦发婆罗门\n",
              "尔时。世尊为千比丘作三种示现教化。云何为三。神足变化示现．他心示现．教诫示现\n",
              "神足示现者。世尊随其所应。而示现入禅定正受。陵虚至东方。作四威仪。行．住．坐．卧。入火三昧。出种种火光。青．黄．赤．白．红．颇梨色。水火俱现．或身下出火。身上出水。身上出火。身下出水。周圆四方亦复如是。尔时。世尊作种种神变已。于众中坐。是名神足示现\n",
              "他心示现者。如彼心．如彼意．如彼识。彼应作如是念．不应作如是念．彼应作如是舍．彼应作如是身证住。是名他心示现\n",
              "教诫示现者。如世尊说。诸比丘。一切烧然。云何一切烧然。谓眼烧然。若色．眼识．眼触．眼触因缘生受。若苦．若乐．不苦不乐。彼亦烧然。如是耳．鼻．舌．身．意烧然。若法．意识．意触．意触因缘生受。若苦．若乐．不苦不乐。彼亦烧然。以何烧然。贪火烧然．恚火烧然．痴火烧然。生．老．病．死．忧．悲．恼苦火烧然\n",
              "尔时。千比丘闻佛所说。不起诸漏。心得解脱。佛说此经已。诸比丘闻佛所说。欢喜奉行\n",
              "（一九八）\n",
              "如是我闻\n",
              "一时。佛住王舍城耆阇崛山\n",
              "尔时。尊者罗睺罗往诣佛所。稽首佛足。退住一面。白佛言。世尊。云何知．云何见我内识身及外一切相。令我．我所．我慢使系着不生\n",
              "尔时。世尊告罗睺罗。善哉。罗睺罗。能问如来甚深之义\n",
              "佛告罗睺罗。眼若过去．若未来．若现在。若内．若外。若粗．若细。若好．若丑。若远．若近。彼一切非我．非异我．不相在如实知。耳．鼻．舌．身．意亦复如是\n",
              "罗睺罗。作如是知．如是见我此识身及外一切相。令我．我所．我慢使系着不生。罗睺罗。如是我．我所．我慢使系着不生者。罗睺罗。是名断爱浊见。正无间等。究竟苦边\n",
              "佛说此经已。尊者罗睺罗闻佛所说。欢喜奉行\n",
              "如内入处。如是外入处。色．声．香．味．触．法。眼识。耳．鼻．舌．身．意识。眼触。耳．鼻．舌．身．意触。眼触生受。耳．鼻．舌．身．意触生受。眼触生想。耳．鼻．舌．身．意触生想。眼触生思。耳．鼻．舌．身．意触生思。眼触生爱。耳．鼻．舌．身．意触生爱。亦如上说\n",
              "（一九九）\n",
              "如是我闻\n",
              "一时。佛住王舍城迦兰陀竹园\n",
              "尔时。世尊告罗睺罗。云何知．云何见。于此识身及外一切相。无有我．我所．我慢使系着\n",
              "罗睺罗白佛言。世尊是法根．法眼．法依。善哉。世尊。当为诸比丘广说此义。诸比丘闻已。当受奉行\n",
              "佛告罗睺罗。善哉。谛听。当为汝说。诸所有眼。若过去．若未来．若现在。若内．若外。若粗．若细。若好．若丑。若远．若近。彼一切非我．非异我．不相在如实正观。罗睺罗。耳．鼻．舌．身意亦复如是\n",
              "罗睺罗。如是知．如是见我此识身及外一切相。我．我所．我慢使系着不生。罗睺罗。如是比丘越于二。离诸相。寂灭解脱。罗睺罗。如是比丘断诸爱欲。转去诸结。究竟苦边\n",
              "佛说此经已。罗睺罗闻佛所说。欢喜奉行\n",
              "如内入。如是外入。乃至意触因缘生受。亦如是广说\n",
              "（二○○）\n",
              "如是我闻\n",
              "一时。佛住舍卫国祇树给孤独园\n",
              "尔时。尊者罗睺罗往诣佛所。稽首佛足。退坐一面。白佛言。善哉。世尊。为我说法。我闻法已。独一静处。专精思惟。不放逸住。独一静处。专精思惟。不放逸住已。如是思惟。所以族姓子剃除须发。正信．非家．出家学道。修持梵行。见法自知作证。我生已尽。梵行已立。所作已作。自知不受后有\n",
              "尔时。世尊观察罗睺罗心解脱慧未熟。未堪任受增上法。问罗睺罗言。汝以授人五受阴未\n",
              "罗睺罗白佛。未也。世尊\n",
              "佛告罗睺罗。汝当为人演说五受阴\n",
              "尔时。罗睺罗受佛教已。于异时为人演说五受阴。说已。还诣佛所。稽首佛足。退住一面。白佛言。世尊。我已为人说五受阴。唯愿世尊为我说法。我闻法已。独一静处。专精思惟。不放逸住。乃至自知不受后有\n",
              "尔时。世尊复观察罗睺罗心解脱智未熟。不堪任受增上法。问罗睺罗言。汝为人说六入处未\n",
              "罗睺罗白佛。未也。世尊\n",
              "佛告罗睺罗。汝当为人演说六入处\n",
              "尔时。罗睺罗于异时为人演说六入处。说六入处已。来诣佛所。稽首礼足。退住一面。白佛言。世尊。我已为人演说六入处。唯愿世尊为我说法。我闻法已。当独一静处。专精思惟。不放逸住。乃至自知不受后有\n",
              "尔时。世尊观察罗睺罗心解脱智未熟。不堪任受增上法。问罗睺罗言。汝已为人说尼陀那法未\n",
              "罗睺罗白佛言。未也。世尊\n",
              "佛告罗睺罗。汝当为人演说尼陀那法\n",
              "尔时。罗睺罗于异时为人广说尼陀那法已。来诣佛所。稽首礼足。退住一面。白佛言。世尊。为我说法。我闻法已。独一静处。专精思惟。不放逸住。乃至自知不受后有\n",
              "尔时。世尊复观察罗睺罗心解脱智未熟。广说乃至告罗睺罗言。汝当于上所说诸法。独于一静处。专精思惟。观察其义\n",
              "尔时。罗睺罗受佛教敕。如上所闻法．所说法思惟称量。观察其义。作是念。此诸法一切皆顺趣涅槃．流注涅槃．后住涅槃。尔时。罗睺罗往诣佛所。稽首礼足。退住一面。白佛言。世尊。我已于如上所闻法．所说法独一静处。思惟称量。观察其义。知此诸法皆顺趣涅槃．流注涅槃．后住涅槃\n",
              "尔时。世尊观察罗睺罗心解脱智熟。堪任受增上法。告罗睺罗言。罗睺罗。一切无常。何等法无常。谓眼无常。若色．眼识．眼触。如上无常广说\n",
              "尔时。罗睺罗闻佛所说。欢喜随喜。礼佛而退\n",
              "尔时。罗睺罗受佛教已。独一静处。专精思惟。不放逸住。所以族姓子剃除须发。着袈裟衣。正信．非家．出家学道。纯修梵行。乃至见法自知作证。我生已尽。梵行已立。所作已作。自知不受后有。成阿罗汉。心善解脱\n",
              "佛说此经已。罗睺罗闻佛所说。欢喜奉行\n",
              "（二○一）\n",
              "如是我闻\n",
              "一时。佛住舍卫国祇树给孤独园\n",
              "时。有异比丘来诣佛所。稽首佛足。退住一面。白佛言。世尊。云何知．云何见次第疾得漏尽\n",
              "尔时。世尊告彼比丘。当正观无常。何等法无常。谓眼无常。若色．眼识．眼触．眼触因缘生受。若苦．若乐．不苦不乐。当观无常。耳．鼻．舌．身．意当观无常。若法．意识．意触．意触因缘生受。若苦．若乐．不苦不乐。彼亦无常。比丘。如是知．如是见次第尽有漏\n",
              "时。彼比丘闻佛所说。欢喜作礼而去\n",
              "如是比丘所说经。若差别者。云何知．云何见次第尽一切结。断一切缚．断一切使．断一切上烦恼．断一切结．断诸流．断诸轭．断诸取．断诸触．断诸盖．断诸缠．断诸垢．断诸爱．断诸意．断邪见生正见．断无明生明。比丘。如是观眼无常。乃至如是知．如是见次第无明断。明生\n",
              "时。彼比丘闻佛所说欢喜。欢喜已。作礼而去\n",
              "（二○二）\n",
              "如是我闻\n",
              "一时。佛住舍卫国祇树给孤独园\n",
              "时。有异比丘往诣佛所。稽首佛足。白佛言。世尊。云何知．云何见次第我见断。无我见生\n",
              "佛告彼比丘。于眼正观无常。若色．眼识．眼触．眼触因缘生受。若苦．若乐．不苦不乐。彼亦正观无我。如是乃至意触因缘生受。若苦．若乐．不苦不乐。彼亦正观无我。比丘。如是知．如是见次第我见断。无我见生\n",
              "时。彼比丘闻佛所说欢喜。欢喜已。作礼而去\n",
              "（二○三）\n",
              "如是我闻\n",
              "一时。佛住毗舍离耆婆拘摩罗药师庵罗园\n",
              "尔时。世尊告诸比丘。若有比丘能断一法者。则得正智。能自记说。我生已尽。梵行已立。所作已作。自知不受后有\n",
              "诸比丘白佛言。世尊是法根．法眼．法依。唯愿演说。诸比丘闻已。当受奉行\n",
              "佛告诸比丘。谛听。善思。当为汝说。诸比丘。云何一法断故。乃至不受后有。所谓无明。离欲明生。得正智。能自记说。我生已尽。梵行已立。所作已作。自知不受后有\n",
              "时。有异比丘从坐起。整衣服。偏袒右肩。为佛作礼。右膝着地。合掌白佛言。世尊。云何知．云何见无明。离欲明生\n",
              "佛告比丘。当正观察眼无常。若色．眼识．眼触．眼触因缘生受。若苦．若乐．不苦不乐。彼亦正观无常。耳．鼻．舌．身．意亦复如是。比丘。如是知．如是见无明。离欲明生\n",
              "佛说此经已。诸比丘闻佛所说。欢喜奉行\n",
              "（二○四）\n",
              "如是我闻\n",
              "一时。佛住毗舍离耆婆拘摩罗药师庵罗园\n",
              "尔时。世尊告尊者阿难。于眼当如实知．如实见。若眼．眼色．眼识．眼触．眼触因缘生受。若苦．若乐．不苦不乐。彼亦如实知．如实见。耳．鼻．舌．身．意亦复如是。彼如实知．如实见已。于眼生厌。若色．眼识．眼触．眼触因缘生受。若苦．若乐．不苦不乐。彼亦生厌。耳．鼻．舌．身．意亦复如是。厌已不乐。不乐已解脱。解脱知见。我生已尽。梵行已立。所作已作。自知不受后有\n",
              "佛说此经已。诸比丘闻佛所说。欢喜奉行\n",
              "（二○五）\n",
              "如是我闻\n",
              "一时。佛住毗舍离耆婆拘摩罗药师庵罗园\n",
              "尔时。世尊说一切优陀那偈已。告尊者阿难。眼无常．苦．变易．异分法。若色．眼识．眼触．眼触因缘生受。若苦．若乐．不苦不乐。彼亦无常苦．变易．异分法。耳．鼻．舌．身．意亦复如是。多闻圣弟子如是观者。于眼得解脱。若色．眼识．眼触．眼触因缘生受。彼亦解脱。耳．鼻．舌．身．意法．意识．意触．意触因缘生受。若苦．若乐．不苦不乐。彼解脱。我说彼解脱生．老．病．死．忧．悲．恼苦\n",
              "佛说此经已。尊者阿难闻佛所说。欢喜奉行\n",
              "（二○六）\n",
              "如是我闻\n",
              "一时。佛住毗舍离城耆婆拘摩罗药师庵罗园\n",
              "尔时。世尊告诸比丘。当勤方便禅思。内寂其心。所以者何。比丘。方便禅思。内寂其心。如是如实知显现。于何如实知显现。于眼如实知显现。若色．眼识．眼触．眼触因缘生受。若苦．若乐．不苦不乐。彼亦如实知显现。耳．鼻．舌．身．意亦复如是。此诸法无常有为。亦如是如实知显现\n",
              "佛说此经已。诸比丘闻佛所说。欢喜奉行\n",
              "（二○七）\n",
              "如是我闻\n",
              "一时。佛住毗舍离耆婆拘摩罗药师庵罗园\n",
              "尔时。世尊告诸比丘。当修无量三摩提。精勤系念。所以者何。修无量三摩提。精勤系念已。则如实显现。于何如实显现。于眼如实显现。如是广说。乃至此诸法无常有为。此如实显现\n",
              "佛说此经已。诸比丘闻佛所说。欢喜奉行\n",
              "（二○八）\n",
              "如是我闻\n",
              "一时。佛住毗舍离耆婆拘摩罗药师庵罗园\n",
              "尔时。世尊告诸比丘。过去．未来眼无常。况现在眼。多闻圣弟子如是观者。不顾过去眼。不欣未来眼。于现在眼厌．不乐．离欲．向厌。耳．鼻．舌．身．意亦复如是\n",
              "佛说此经已。诸比丘闻佛所说。欢喜奉行\n",
              "如无常。苦．空．无我。亦如是说\n",
              "如内入处四经。如是外入处。色．声．香．味．触．法四经．内外入处四经。亦如是说\n",
              "（二○九）\n",
              "如是我闻\n",
              "一时。佛住毗舍离耆婆拘摩罗药师庵罗园\n",
              "尔时。世尊告诸比丘。有六触入处。云何为六。眼触入处。耳．鼻．舌．身．意触入处。沙门．婆罗门于此六触入处集．灭．味．患．离不如实知。当知是沙门．婆罗门去我法．律远。如虚空与地\n",
              "时。有异比丘从坐起。整衣服。为佛作礼。合掌白佛言。我具足如实知此六触入处集．灭．味．患．离\n",
              "佛告比丘。我今问汝。汝随问答我。比丘。汝见眼触入处是我．异我．相在不\n",
              "答言。不也。世尊\n",
              "佛告比丘。善哉。善哉。于此眼触入处非我．非异我．不相在。如实知见者。不起诸漏．心不染着．心得解脱。是名初触入处已断．已知。断其根本。如截多罗树头。于未来法永不复起。所谓眼识及色。汝见耳．鼻．舌．身．意触入处是我．异我．相在不\n",
              "答言。不也。世尊\n",
              "佛告比丘。善哉。善哉。于耳．鼻．舌．身．意触入处非我．非异我．不相在。作如是如实知见者。不起诸漏．心不染着。以得解脱。是名比丘六触入处已断．已知。断其根本。如截多罗树头。于未来世欲不复生。谓意识法\n",
              "佛说此经已。诸比丘闻佛所说。欢喜奉行\n",
              "（二一○）\n",
              "如是我闻\n",
              "一时。佛住毗舍离耆婆拘摩罗药师庵罗园\n",
              "尔时。世尊告诸比丘。莫乐莫苦。所以者何。有六触入处地狱。众生生彼地狱中者。眼所见不可爱色．不见可爱色。见不可念色．不见可念色。见不善色．不见善色。以是因缘故。一向受忧苦。耳声．鼻香．舌味．身触．意识法。见不可爱．不见可爱。见不可念．不见可念。见不善法．不见善法。以是因缘故。长受忧苦\n",
              "诸比丘。有六触入处。其有众生生彼处者。眼见可爱．不见不可爱。见可念色．非不可念色。见善色．非不善色。以是因缘故。一向长受喜乐。耳声．鼻香．舌味．身触．意所识法。可爱非不可爱．可念非不可念．见善非不善\n",
              "佛说此经已。诸比丘闻佛所说。欢喜奉行\n",
              "（二一一）\n",
              "如是我闻\n",
              "一时。佛住毗舍离耆婆拘摩罗药师庵罗园\n",
              "尔时。世尊告诸比丘。我昔未成正觉时。独一静处。禅思思惟。自心多向何处观察。自心多逐过去五欲功德。少逐现在五欲功德。逐未来世转复微少。我观多逐过去五欲心已。极生方便。精勤自护。不复令随过去五欲功德\n",
              "我以是精勤自护故。渐渐近阿耨多罗三藐三菩提。汝等诸比丘亦复多逐过去五欲功德。现在．未来亦复微少。汝今亦当以心多逐过去五欲功德故。增加自护。亦当不久得尽诸漏。无漏心解脱．慧解脱。现法自知作证。我生已尽。梵行已立。所作已作。自知不受后有\n",
              "所以者何。眼见色因缘生内受。若苦．若乐．不苦不乐。耳．鼻．舌．身．意法因缘生内受。若苦．若乐．不苦不乐。是故。比丘。于彼入处当觉知。若眼灭。色想则离。耳．鼻．舌．身．意灭。法想则离\n",
              "佛说当觉六入处。言已。入室坐禅。时。有众多比丘。世尊去后。作此论议。世尊为我等略说法要。不广分别。而入室坐禅。世尊说言。当觉六入处。若彼眼灭。色想则离。耳．鼻．舌．身．意灭。法想则离。我等今日于世尊略说法中犹故不解。今此众中。谁有慧力。能为我等于世尊略说法中。广为我等演说其义\n",
              "复作是念。唯有尊者阿难。常侍世尊。常为大师之所赞叹。聪慧梵行。唯有尊者阿难堪能为我等于世尊略说法中演说其义。我等今日皆共往诣尊者阿难所。问其要义。如阿难所说。悉当奉持\n",
              "尔时。众多比丘往诣尊者阿难所。共相问讯已。于一面坐。白尊者阿难言。尊者。当知世尊为我等略说法要。如上所说。具问阿难。当为我等广说其义\n",
              "尊者阿难语诸比丘。谛听。善思。于世尊略说法中。当为汝等广说其义。世尊略说者。即是灭六入处。有余当说故。言眼处灭。色想则离。耳．鼻．舌．身．意入处灭。法想则离。世尊略说此法已。入室坐禅。我今已为汝等分别说义\n",
              "尊者阿难说此义已。诸比丘闻其所说。欢喜奉行\n",
              "（二一二）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。我不为一切比丘说不放逸行。亦非不为一切比丘说不放逸行\n",
              "不向何等像类比丘说不放逸行。若比丘得阿罗汉。尽诸有漏。离诸重担。逮得己利。尽诸有结。心正解脱。如是像类比丘。我不为说不放逸行。所以者何。彼诸比丘已作不放逸故。不复堪能作放逸事。我今见彼诸尊者得不放逸果。是故不为彼说不放逸行\n",
              "为何等像类比丘说不放逸行。若诸比丘在学地者。未得心意增上安隐。向涅槃住。如是像类比丘。我为其说不放逸行。所以者何。以彼比丘习学诸根。心乐随顺资生之具。亲近善友。不久当得尽诸有漏。无漏心解脱．慧解脱。现法自知作证。我生已尽。梵行已立。所作已作。自知不受后有。所以者何。彼眼识所可爱乐．染着之色。彼比丘见已。不喜．不赞叹．不染．不系着住。以不喜．不赞叹．不染．不着住故。专精胜进。身心止息。心安极住不忘。常定一心。无量法喜。但逮得第一三昧正受。终不退灭随于眼色。于耳．鼻．舌．身．意识法亦复如是\n",
              "佛说此经已。诸比丘闻佛所说。欢喜奉行\n",
              "（二一三）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。当为汝等演说二法。谛听。善思。何等为二。眼．色为二。耳声．鼻香．舌味．身触．意法为二．是名二法\n",
              "若有沙门．婆罗门作如是说。是非二者。沙门瞿昙所说二法。此非为二。彼自以意说二法者。但有言说。闻已不知。增其疑惑。以非其境界故\n",
              "所以者何。缘眼．色。眼识生。三事和合。缘触触生受。若苦．若乐．不苦不乐。若于此受集．受灭．受味．受患．受离不如实知者。种贪欲身触．种嗔恚身触．种戒取身触．种我见身触。亦种殖增长诸恶不善法。如是纯大苦集皆从集生。如是耳．鼻．舌．身．意．法。缘生意识。三事和合触。广说如上\n",
              "复次。眼缘色。生眼识。三事和合触。触缘受。若苦．若乐．不苦不乐。于此诸受集．灭．味．患．离如是知。如是知已。不种贪欲身触．不种嗔恚身触．不种戒取身触．不种我见身触．不种诸恶不善法。如是诸恶不善法灭。纯大苦聚灭。耳．鼻．舌．身．意法亦复如是\n",
              "佛说此经已。诸比丘闻佛所说。欢喜奉行\n",
              "（二一四）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。有二因缘生识。何等为二。谓眼色．耳声．鼻香．舌味．身触．意法。如是广说。乃至非其境界故。所以者何。眼．色因缘生眼识。彼无常．有为．心缘生。色若眼．识。无常．有为．心缘生。此三法和合触。触已受。受已思。思已想。此等诸法无常．有为．心缘生。所谓触．想．思。耳．鼻．舌．身．意亦复如是\n",
              "佛说此经已。诸比丘闻佛所说。欢喜奉行\n",
              "（二一五）\n",
              "如是我闻\n",
              "一时。佛住舍卫国祇树给孤独园\n",
              "尔时。尊者富留那比丘往诣佛所。稽首佛足。退住一面。白佛言。世尊说现法．说灭炽然．说不待时．说正向．说即此见．说缘自觉。世尊。云何为现法。乃至缘自觉\n",
              "佛告富留那。善哉。富留那。能作此问。富留那。谛听。善思。当为汝说。富留那比丘。眼见色已觉知色．觉知色贪。我此内有眼识色贪。我此内有眼识色贪如实知。富留那。若眼见色已觉知色．觉知色贪。我此内有眼识色贪如实知者。是名现见法\n",
              "云何灭炽然。云何不待时。云何正向。云何即此见。云何缘自觉。富留那比丘。眼见色已。觉知色。不起色贪觉。我有内眼识色贪。不起色贪觉如实知。若富留那比丘。眼见色已。觉知已。不起色贪觉。如实知色。不起色贪觉如实知。是名灭炽然．不待时．正向．即此见．缘自觉。耳．鼻．舌．身．意亦复如是\n",
              "佛说此经已。富留那比丘闻佛所说。欢喜奉行\n",
              "（二一六）\n",
              "如是我闻\n",
              "一时。佛在舍卫国祇树给孤独园\n",
              "尔时。世尊告诸比丘。言大海者。愚夫所说。非圣所说。此大小水耳。云何圣所说海。谓眼识色已。爱念．深着。贪乐身．口．意业。是名为海。一切世间阿修罗众。乃至天．人。悉于其中贪乐沉没。如狗肚藏。如乱草蕴。此世．他世绞结缠锁。亦复如是。耳识声．鼻识香．舌识味．身识触。此世．他世绞结缠锁。亦复如是\n",
              "佛说此经已。诸比丘闻佛所说。欢喜奉行\n",
              "如身．口．意业。如是贪．恚．痴．老．病．死。亦如是说。如五根三经．六根三经。亦如是说\n",
              "（二一七）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。所谓海者。世间愚夫所说。非圣所说。海大小水耳。眼是人大海。彼色为涛波。若能堪色涛波者。得度眼大海竟。于涛波回澓诸水．恶虫．罗刹女鬼。耳．鼻．舌．身．意是人大海。声．香．味．触．法为涛波。若堪忍彼法涛波。得度于意海竟。于涛波回澓恶虫．罗刹女鬼\n",
              "尔时。世尊以偈颂曰\n",
              "大海巨涛波　　恶虫罗刹怖\n",
              "难度而能度　　集离永无余\n",
              "能断一切苦　　不复受余有\n",
              "永之般涅槃　　不复还放逸\n",
              "佛说此经已。诸比丘闻佛所说。欢喜奉行\n",
              "（二一八）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。我今当为汝等说苦集道迹．苦灭道迹。谛听。善思。当为汝说\n",
              "云何苦集道迹。缘眼．色。生眼识。三事和合触。缘触受。缘受爱。缘爱取。缘取有。缘有生。缘生老．病．死．忧．悲．恼苦集。如是。耳．鼻．舌．身．意亦复如是。是名苦集道迹\n",
              "云何苦灭道迹。缘眼．色。生眼识。三事和合触。触灭则受灭。受灭则爱灭。爱灭则取灭。取灭则有灭。有灭则生灭。生灭则老．病．死．忧．悲．恼苦灭。如是纯大苦聚灭。耳．鼻．舌．身．意亦如是说。是名苦灭道迹\n",
              "佛说此经已。诸比丘闻佛所说。欢喜奉行\n",
              "（二一九）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。我今当说涅槃道迹。云何为涅槃道迹。谓观察眼无常。若色．眼识．眼触因缘生受。内觉若苦．若乐．不苦不乐。彼亦无常。耳．鼻．舌．身．意亦复如是。是名涅槃道迹\n",
              "佛说此经已。诸比丘闻佛所说。欢喜奉行\n",
              "（二二○）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。有似趣涅槃道迹。云何为似趣涅槃道迹。观察眼非我。若色．眼识．眼触因缘生受。若内觉若苦．若乐．不苦不乐。彼亦观察无常。耳．鼻．舌．身．意亦复如是。是名似趣涅槃道迹\n",
              "佛说此经已。诸比丘闻佛所说。欢喜奉行\n",
              "（二二一）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。有趣一切取道迹。云何为趣一切取道迹。缘眼．色。生眼识。三事和合触。触缘受。受缘爱。爱缘取。取所取故。耳．鼻．舌．身．意亦复如是。取所取故。是名趣一切取道迹\n",
              "云何断一切取道迹。缘眼．色。生眼识。三事和合触。触灭则受灭。受灭则爱灭。爱灭则取灭。如是知耳．鼻．舌．身．意亦复如是\n",
              "佛说此经已。诸比丘闻佛所说。欢喜奉行\n",
              "（二二二）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。当知一切知法．一切识法。谛听。善思。当为汝说\n",
              "云何一切知法．一切识法。诸比丘。眼是知法．识法。若色．眼识．眼触．眼触因缘生受。内觉若苦．若乐．不苦不乐。彼一切是知法．识法。耳．鼻．舌．身．意亦复如是\n",
              "佛说此经已。诸比丘闻佛所说。欢喜奉行\n",
              "（二二三）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。我不说一法不知．不识而得究竟苦边。云何不说一法不知．不识而得究竟苦边。谓不说于眼不知．不识而得究竟苦边。若色．眼识．眼触．眼触因缘生受。内觉若苦．若乐．不苦不乐亦复不说。不知不见而得究竟苦边。耳．鼻．舌．身．意亦复如是\n",
              "佛说此经已。诸比丘闻佛所说。欢喜奉行\n",
              "（二二四）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。一切欲法应当断。云何一切欲法应当断。谓眼是一切欲法应当断。若色．眼识．眼触．眼触因缘生受。内觉若苦．若乐．不苦不乐。彼一切欲法应当断。耳．鼻．舌．身．意亦复如是\n",
              "佛说此经已。诸比丘闻佛所说。欢喜奉行\n",
              "（二二五）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。我不说一法不知．不断而究竟苦边。云何不说一法不知．不断而究竟苦边。谓不说眼不知．不断而究竟苦边。若色．眼识．眼触．眼触因缘生受。内觉若苦．若乐．不苦不乐。彼一切不说不知．不断而究竟苦边。耳．鼻．舌．身．意亦复如是\n",
              "佛说此经已。诸比丘闻佛所说。欢喜奉行\n",
              "（二二六）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。我今当说断一切计。谛听。善思。当为汝说\n",
              "云何不计。谓不计我见色。不计眼我所。不计相属。若色．眼识．眼触．眼触因缘生受。内觉若苦．若乐．不苦不乐。彼亦不计乐我．我所。不计乐．相乐。不计耳．鼻．舌．身．意亦复如是\n",
              "如是不计者。于诸世间常无所取。无所取故。无所著。无所著故。自觉涅槃。我生已尽。梵行已立。所作已作。自知不受后有\n",
              "佛说此经已。诸比丘闻佛所说。欢喜奉行\n",
              "如上所说。眼等不计。一切事不计亦如是\n",
              "（二二七）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。计者是病。计者是痈。计者是刺。如来以不计住故。离病．离痈．离刺\n",
              "是故。比丘欲求不计住。离病．离痈．离刺者。彼比丘莫计眼我．我所。莫计眼相属。莫计色．眼识．眼触．眼触因缘生受。内觉若苦．若乐．不苦不乐。彼亦莫计是我．我所．相在。耳．鼻．舌．身．意亦复如是\n",
              "比丘。如是不计者。则无所取。无所取故。无所著。无所著故。自觉涅槃。我生已尽。梵行已立。所作已作。自知不受后有\n",
              "佛说此经已。诸比丘闻佛所说。欢喜奉行\n",
              "如眼等所说。余一一事亦如是\n",
              "（二二八）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。我今当说增长法．灭法。云何增长法。谓缘眼．色．生眼识。三事和合触。触缘受。广说乃至纯大苦聚集。是名增长法。耳．鼻．舌．身．意亦复如是。是名增长法\n",
              "云何灭法。缘眼．色。生眼识。三事和合触。触灭则受灭。广说乃至纯大苦聚灭。耳．鼻．舌．身．意亦复如是。是名损减法\n",
              "佛说此经已。诸比丘闻佛所说。欢喜奉行\n",
              "如增长．损减。如是起法．处变易法．集法．灭法。亦如上说\n",
              "（二二九）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。我今当说有漏．无漏法。云何有漏法。谓眼色．眼识．眼触．眼触因缘生受。内觉若苦．若乐．不苦不乐。耳．鼻．舌．身．意法．意识．意触．意触因缘生受。内觉若苦．若乐．不苦不乐。世俗者。是名有漏法\n",
              "云何无漏法。谓出世间意。若法．若意识．意触．意触因缘生受。内觉若苦．若乐．不苦不乐。出世间者。是名无漏法\n",
              "佛说此经已。诸比丘闻佛所说。欢喜奉行\n"
            ]
          },
          {
            "id": 9,
            "level": 3,
            "title": "第九卷",
            "brief": "",
            "media": "858-9.m4a",
            "page": [
              "（二三○）\n",
              "如是我闻\n",
              "一时。佛住舍卫国祇树给孤独园\n",
              "时。有比丘名三弥离提。往诣佛所。稽首佛足。退坐一面。白佛言。世尊。所谓世间者。云何名世间\n",
              "佛告三弥离提。谓眼．色．眼识．眼触．眼触因缘生受。内觉若苦．若乐．不苦不乐。耳．鼻．舌．身．意．法．意识．意触．意触因缘生受。内觉若苦．若乐．不苦不乐。是名世间。所以者何。六入处集则触集。如是乃至纯大苦聚集\n",
              "三弥离提。若无彼眼．无色．无眼识．无眼触．无眼触因缘生受。内觉若苦．若乐．不苦不乐。无耳．鼻．舌．身．意．法．意识．意触．意触因缘生受。内觉若苦．若乐．若不苦不乐者。则无世间。亦不施设世间。所以者何。六入处灭则触灭。如是乃至纯大苦聚灭故\n",
              "佛说此经已。诸比丘闻佛所说。欢喜奉行\n",
              "如世间。如是众生．如是魔。亦如是说\n",
              "（二三一）\n",
              "如是我闻\n",
              "一时。佛住舍卫国祇树给孤独园\n",
              "时。有比丘名三弥离提。往诣佛所。稽首佛足。退坐一面。白佛言。世尊。所谓世间者。云何名世间\n",
              "佛告三弥离提。危脆败坏。是名世间。云何危脆败坏。三弥离提。眼是危脆败坏法。若色．眼识．眼触．眼触因缘生受。内觉若苦．若乐．不苦不乐。彼一切亦是危脆败坏。耳．鼻．舌．身．意亦复如是。是说危脆败坏法。名为世间\n",
              "佛说此经已。三弥离提比丘闻佛所说。欢喜奉行\n",
              "（二三二）\n",
              "如是我闻\n",
              "一时。佛住舍卫国祇树给孤独园\n",
              "时。有比丘名三弥离提。往诣佛所。稽首佛足。退坐一面。白佛言。世尊。所谓世间空。云何名为世间空\n",
              "佛告三弥离提。眼空。常．恒．不变易法空。我所空。所以者何。此性自尔。若色．眼识．眼触．眼触因缘生受。若苦．若乐．不苦不乐。彼亦空。常．恒．不变易法空。我所空。所以者何。此性自尔。耳．鼻．舌．身．意亦复如是。是名空世间\n",
              "佛说此经已。三弥离提比丘闻佛所说。欢喜奉行\n",
              "（二三三）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。我今当说世间．世间集．世间灭．世间灭道迹。谛听。善思\n",
              "云何为世间。谓六内入处。云何六。眼内入处。耳．鼻．舌．身．意内入处\n",
              "云何世间集。谓当来有爱．喜．贪俱。彼彼集着\n",
              "云何世间灭。谓当来有爱．喜．贪俱。彼彼集着无余断。已舍．已吐．已尽．离欲．灭．止．没\n",
              "云何世间灭道迹。谓八圣道。正见．正志．正语．正业．正命．正方便．正念．正定\n",
              "佛说此经已。诸比丘闻佛所说。欢喜奉行\n",
              "（二三四）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。我不说有人行到世界边者。我亦不说不行到世界边而究竟苦边者。如是说已。入室坐禅\n",
              "时。众多比丘。世尊去后。即共议言。世尊向者略说法言。我不说有人行到世界边者。我亦不说不行到世界边而得究竟苦边者。如是说已。入室坐禅。我等今于世尊略说法中未解其义。是中诸尊。谁有堪能于世尊略说法中。广为我等说其义者\n",
              "复作是言。唯有尊者阿难。聪慧总持。而常给侍世尊左右。世尊赞叹多闻梵行。堪为我等于世尊略说法中广说其义。今当往诣尊者阿难所。请求令说。时。众多比丘往诣尊者阿难所。共相问讯已。于一面坐。具以上事广问阿难。尔时。阿难告诸比丘。谛听。善思。今当为说。若世间．世间名．世间觉．世间言辞．世间语说。此等皆入世间数。诸尊。谓眼是世间．世间名．世间觉．世间言辞．世间语说。是等悉入世间数。耳．鼻．舌．身．意亦复如是。多闻圣弟子于六入处集．灭．味．患．离如实知。是名圣弟子到世界边．知世间．世间所重．度世间\n",
              "尔时。尊者阿难复说偈言\n",
              "非是游步者　　能到世界边\n",
              "不到世界边　　不能免众苦\n",
              "是故牟尼尊　　名知世间者\n",
              "能到世界边　　诸梵行已立\n",
              "世界边唯有　　正智能谛了\n",
              "觉慧达世间　　故说度彼岸\n",
              "如是。诸尊。向者世尊略说法已。入室坐禅。我今为汝分别广说\n",
              "尊者阿难说是法已。众多比丘闻其所说。欢喜奉行\n",
              "（二三五）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。有师．有近住弟子。则苦独住。无师．无近住弟子。则乐独住\n",
              "云何有师．有近住弟子。则苦独住。缘眼．色。生恶不善觉。贪．恚．痴俱。若彼比丘行此法者。是名有师。若于此边住者。是名近住弟子。耳．鼻．舌．身．意亦复如是。如是有师．有近住弟子。常苦独住\n",
              "云何无师．无近住弟子。常乐独住。缘眼．色．生恶不善觉。贪．恚．痴俱。彼比丘不行。是名无师。不依彼住。是名无近住弟子。是名无师．无近住弟子。常乐独住。若彼比丘无师．无近住弟子者。我说彼得梵行福。所以者何。无师．无近住弟子。比丘于我建立梵行。能正尽苦。究竟苦集\n",
              "佛说此经已。诸比丘闻佛所说。欢喜奉行\n",
              "（二三六）\n",
              "如是我闻\n",
              "一时。佛住舍卫国祇树给孤独园\n",
              "尔时。尊者舍利弗晨朝着衣持钵。入舍卫城乞食。乞食已。还精舍。举衣钵。洗足已。持尼师檀。入林中。昼日坐禅。时。舍利弗从禅觉。诣世尊所。稽首礼足。退坐一面\n",
              "尔时。佛告舍利弗。汝从何来\n",
              "舍利弗答言。世尊。从林中昼日坐禅来\n",
              "佛告舍利弗。今入何等禅住\n",
              "舍利弗白佛言。世尊。我今于林中入空三昧禅住\n",
              "佛告舍利弗。善哉。善哉。舍利弗。汝今入上坐禅住而坐禅。若诸比丘欲入上座禅者。当如是学\n",
              "若入城时．若行乞食时．若出城时。当作是思惟。我今眼见色。颇起欲．恩爱．爱念着不\n",
              "舍利弗。比丘作如是观时。若眼识于色有爱念染著者。彼比丘为断恶不善故。当勤欲方便。堪能系念修学。譬如有人。火烧头衣。为尽灭故。当起增上方便。勤教令灭。彼比丘亦复如是。当起增上勤欲方便。系念修学\n",
              "若比丘观察时。若于道路．若聚落中行乞食．若出聚落。于其中间。眼识于色。无有爱念染著者。彼比丘愿以此喜乐善根。日夜精勤。系念修习。是名比丘于行．住．坐．卧净除乞食。是故此经名清净乞食住\n",
              "佛说此经已。尊者舍利弗闻佛所说。欢喜奉行\n",
              "（二三七）\n",
              "如是我闻\n",
              "一时。佛住毗舍离猕猴池侧重阁讲堂\n",
              "时。有长者名郁瞿娄。往诣佛所。稽首佛足。退坐一面。白佛言。世尊。何故有一比丘见法般涅槃。何故比丘不得见法般涅槃\n",
              "佛告长者。若有比丘眼识于色。爱念染着。以爱念染着故。常依于识。为彼缚故。若彼取故。不得见法般涅槃。耳．鼻．舌．身．意识法亦复如是\n",
              "若比丘眼识于色。不爱乐染着。不爱乐染著者。不依于识。不触．不着．不取故。此诸比丘得见法般涅槃。耳．鼻．舌．身．意识法亦复如是\n",
              "是故。长者。有比丘得见法般涅槃者。有不得见法般涅槃者\n",
              "如长者所问经。如是阿难所问经及佛自为诸比丘所说经。亦如上说\n",
              "（二三八）\n",
              "如是我闻\n",
              "一时。佛住毗舍离猕猴池侧重阁讲堂\n",
              "时。有异比丘往诣佛所。稽首佛足。退坐一面。白佛言。世尊。何因何缘眼识生。何因何缘耳．鼻．舌．身．意识生\n",
              "佛告比丘。眼因缘色。眼识生。所以者何。若眼识生。一切眼色因缘故。耳声因缘．鼻香因缘．舌味因缘．意法因缘意识生。所以者何。诸所有意识。彼一切皆意法因缘生故。是名比丘眼识因缘生。乃至意识因缘生\n",
              "时。彼比丘闻佛所说。欢喜随喜。作礼而去\n",
              "（二三九）\n",
              "如是我闻\n",
              "一时。佛住毗舍离猕猴池侧重阁讲堂\n",
              "尔时。世尊告诸比丘。我今当说结所系法及结法。云何结所系法。眼色．耳声．鼻香．舌味．身触．意法。是名结所系法。云何结法。谓欲贪。是名结法\n",
              "佛说此经已。诸比丘闻佛所说。欢喜奉行\n",
              "（二四○）\n",
              "如是我闻\n",
              "一时。佛住毗舍离猕猴池侧重阁讲堂\n",
              "尔时。世尊告诸比丘。我今当说所取法及取法。云何所取法。眼色．耳声．鼻香．舌味．身触．意法。是名所取法。云何取法。谓欲贪。是名取法\n",
              "佛说此经已。诸比丘闻佛所说。欢喜奉行\n",
              "（二四一）\n",
              "如是我闻\n",
              "一时。佛住毗舍离猕猴池侧重阁讲堂\n",
              "尔时。世尊告诸比丘。愚痴无闻凡夫。比丘。宁以火烧热铜筹。以烧其目。令其炽然。不以眼识取于色相。取随形好。所以者何。取于色相。取随形好故。堕恶趣中。如沈铁丸\n",
              "愚痴无闻凡夫宁烧铁锥。以钻其耳。不以耳识取其声相。取随声好。所以者何。耳识取声相。取随声好者。身坏命终。堕恶趣中。如沈铁丸\n",
              "愚痴无闻凡夫宁以利刀断截其鼻。不以鼻识取于香相。取随香好。所以者何。以取香相。取随香好故。身坏命终。堕恶趣中。如沈铁丸\n",
              "愚痴无闻凡夫宁以利刀断截其舌。不以舌识取于味相。取随味好。所以者何。以取味相。随味好故。身坏命终。堕恶趣中。如沈铁丸\n",
              "愚痴无闻凡夫宁以刚铁利枪以刺其身。不以身识取于触相及随触好。所以者何。以取触相及随触好故。身坏命终。堕恶趣中。如沈铁丸\n",
              "诸比丘。睡眠者是愚痴活．是痴命。无利．无福。然诸比丘宁当睡眠。不于彼色而起觉想。若起觉想者。必生缠缚诤讼。能令多众起于非义。不能饶益安乐天人\n",
              "彼多闻圣弟子作如是学。我今宁以炽然铁枪以贯其目。不以眼识取于色相。堕三恶趣。长夜受苦。我从今日当正思惟。观眼无常．有为．心缘生法。若色．眼识．眼触．眼触因缘生受。内觉若苦．若乐．不苦不乐。彼亦无常．有为．心缘生法。耳．鼻．舌．身入处当如是学。宁以铁枪贯其身体。不以身识取于触相及随触好故。堕三恶道。我从今日当正思惟。观身无常．有为．心缘生法。若触．身识．身触．身触因缘生受。内觉若苦．若乐．不苦不乐。彼亦无常．有为．心缘生法\n",
              "多闻圣弟子作如是学。睡眠者是愚痴活．痴命。无果．无利．无福。我当不眠。亦不起觉想。起想者生于缠缚诤讼。令多人非义饶益。不得安乐\n",
              "多闻圣弟子如是观者。于眼生厌。若色．眼识．眼触．眼触因缘生受。内觉若苦．若乐．不苦不乐。彼亦生厌。厌故不乐。不乐故解脱。解脱知见。我生已尽。梵行已立。所作已作。自知不受后有。耳．鼻．舌．身．意亦复如是\n",
              "佛说此经已。诸比丘闻佛所说。欢喜奉行\n",
              "（二四二）\n",
              "如是我闻\n",
              "一时。佛住毗舍离猕猴池侧重阁讲堂\n",
              "尔时。世尊告诸比丘。若眼不知．不识．不断．不离欲。不堪能正尽苦。于眼若知．若识．若断．若离欲。堪能正尽苦\n",
              "佛说此经已。诸比丘闻佛所说。欢喜奉行\n",
              "如眼四经。如是乃至意二十四经。如上说\n",
              "（二四三）\n",
              "如是我闻\n",
              "一时。佛住毗舍离猕猴池侧重阁讲堂\n",
              "尔时。世尊告诸比丘。若诸比丘于眼味者。当知是沙门．婆罗门不得自在脱于魔手。魔缚所缚。入于魔系。耳．鼻．舌．身．意亦复如是。若沙门．婆罗门于眼不味者。当知是沙门．婆罗门不随于魔。脱于魔手。不入魔系\n",
              "佛说此经已。诸比丘闻佛所说。欢喜奉行\n",
              "如味。如是欢喜．赞叹．染着．坚住．爱乐．憎嫉。亦如是说\n",
              "如内入处七经．外入处七经。亦如是说\n",
              "（二四四）\n",
              "如是我闻\n",
              "一时。佛住毗舍离猕猴池侧重阁讲堂\n",
              "尔时。世尊告诸比丘。有六魔钩。云何为六。眼味着色。是则魔钩。耳味着声。是则魔钩。鼻味着香。是则魔钩。舌味着味。是则魔钩。身味着触。是则魔钩。意味着法。是则魔钩。若沙门．婆罗门眼味着色者。当知是沙门．婆罗门魔钩钩其咽。于魔不得自在\n",
              "秽说净说。广说如上\n",
              "（二四五）\n",
              "如是我闻\n",
              "一时。佛住拘留搜调伏驳牛聚落\n",
              "尔时。世尊告诸比丘。我今当为汝等说法。初语亦善。中语亦善。后语亦善。善义善味。纯一满净。清白梵行。谓四品法经。谛听。善思。当为汝说\n",
              "何等为四品法经。有眼识色可爱．可念．可乐．可着。比丘见已。欢喜．赞叹．乐着．坚住。有眼识色不可爱．不可念．不可乐着．苦厌。比丘见已。嗔恚．嫌薄。如是比丘于魔不得自在。乃至不得解脱魔系。耳．鼻．舌．身．意亦复如是\n",
              "有眼识色可爱．可念．可乐．可着。比丘见已。知喜不赞叹．不乐着坚实。有眼识色不可爱念乐着。比丘见已。不嗔恚．嫌薄。如是比丘不随魔。自在。乃至解脱魔系。耳．鼻．舌．身．意亦复如是。是名比丘四品法经\n",
              "（二四六）\n",
              "如是我闻\n",
              "一时。佛住王舍城耆阇崛山\n",
              "尔时。世尊晨朝着衣持钵。入王舍城乞食\n",
              "尔时。天魔波旬作是念。沙门瞿昙晨朝着衣持钵。入王舍城乞食。我今当往乱其道意\n",
              "时。魔波旬化作御车象类。执杖觅牛。着弊衣。蓬头乱发。手脚剥裂。手执牛杖。至世尊前问言。瞿昙。见我牛不\n",
              "世尊作是念。此是恶魔。欲来乱我。即告魔言。恶魔。何处有牛。何用牛为\n",
              "魔作是念。沙门瞿昙知我是魔。而白佛言。瞿昙。眼触入处。是我所乘。耳．鼻．舌．身．意触入处。是我所乘\n",
              "复问。瞿昙。欲何所之\n",
              "佛告恶魔。汝有眼触入处。耳．鼻．舌．身．意触入处。若彼无眼触入处。无耳．鼻．舌．身．意触入处。汝所不到。我往到彼\n",
              "尔时。天魔波旬即说偈言\n",
              "若常有我者　　彼悉是我所\n",
              "一切悉属我　　瞿昙何所之\n",
              "尔时。世尊说偈答言\n",
              "若言有我者　　彼说我则非\n",
              "是故知波旬　　即自堕负处\n",
              "魔复说偈言\n",
              "若说言知道　　安隐向涅槃\n",
              "汝自独游往　　何烦教他为\n",
              "世尊复说偈答言\n",
              "若有离魔者　　问度彼岸道\n",
              "为彼平等说　　真实永无余\n",
              "时习不放逸　　永离魔自在\n",
              "魔复说偈言\n",
              "有石似段肉　　饿乌来欲食\n",
              "彼作软美想　　欲以补饥虚\n",
              "竟不得其味　　折觜而腾虚\n",
              "我今犹如乌　　瞿昙如石生\n",
              "不入愧而去　　犹乌陵虚逝\n",
              "内心怀愁毒　　即彼没不现\n",
              "（二四七）\n",
              "如是我闻\n",
              "一时。佛住王舍城耆阇崛山\n",
              "尔时。世尊告诸比丘。若沙门．婆罗门眼习近于色。则随魔所自在。乃至不得解脱魔系。耳．鼻．舌．身．意亦复如是\n",
              "若沙门．婆罗门眼不习近于色。不随魔。自在。乃至得解脱魔系。耳．鼻．舌．身．意亦复如是\n",
              "佛说此经已。诸比丘闻佛所说。欢喜奉行\n",
              "如习近。如是系着．如是味．如是邻聚。若使受持系着。我所求欲。淳浓不舍。亦如上说\n",
              "（二四八）\n",
              "如是我闻\n",
              "一时。佛住波吒利弗多罗国鸡林园\n",
              "尔时。尊者阿难往诣尊者大纯陀所。共相问讯已。于一面坐\n",
              "尔时。尊者阿难语尊者纯陀言。欲有所问。宁有闲暇见答与不\n",
              "尊者纯陀语尊者阿难言。随仁所问。知者当答\n",
              "尊者阿难问尊者纯陀。如世尊．如来．应．等正觉所知所见。说四大造色。施设显露。此四大色非我。如来．应．等正觉所知所见。亦复说识非我耶\n",
              "尊者纯陀语尊者阿难言。仁者最为多闻。我从远来诣尊者所。为问此法故。今日。尊者。唯愿为说此义\n",
              "尊者阿难语纯陀言。我今问尊者。随意见答。尊者纯陀。为有眼．有色．有眼识不\n",
              "答言。有\n",
              "尊者阿难复问。为缘眼及色。生眼识不\n",
              "答言。如是\n",
              "尊者阿难复问。若眼及色生眼识。彼因．彼缘。为常．为无常\n",
              "答言无常\n",
              "尊者阿难又问。彼因．彼缘生眼识。彼因．彼缘无常变易时。彼识住耶\n",
              "答曰。不也。尊者阿难\n",
              "尊者阿难复问。于意云何。彼法若生．若灭可知。多闻圣弟子于中宁见是我．异我．相在不\n",
              "答曰。不也。尊者阿难\n",
              "耳．鼻．舌．身．意．法。于意云何。有意．有法．有意识不\n",
              "答曰。有。尊者阿难\n",
              "复问。为缘意及法。生意识不\n",
              "答曰。如是。尊者阿难\n",
              "复问。若意缘法生意识。彼因．彼缘。为常．为无常\n",
              "答曰。无常。尊者阿难\n",
              "复问。若因．若缘生意识。彼因．彼缘无常变易时。意识住耶\n",
              "答曰。不也。尊者阿难\n",
              "复问。于意云何。彼法若生．若灭可知。多闻圣弟子宁于中见我．异我．相在不\n",
              "答言。不也。尊者阿难\n",
              "尊者阿难语纯陀言。是故。尊者。而如来．应．等正觉所知所见。说识亦无常。譬如士夫持斧入山。见芭蕉树。谓堪材用。断根．截斫[芸/木]叶．剥皮。求其坚实。剥至于尽。都无坚处。如是多闻圣弟子正观眼识。耳．鼻．舌．身．意识。当正观时。都无可取。无可取故。无所著。无所著故。自觉涅槃。我生已尽。梵行已立。所作已作。自知不受后有\n",
              "彼一正士说是法时。展转随喜。各还其所\n",
              "（二四九）\n",
              "如是我闻\n",
              "一时。佛住舍卫国祇树给孤独园\n",
              "尔时。尊者阿难诣尊者舍利弗所。语尊者舍利弗。欲有所问。宁有闲暇为解说不\n",
              "舍利弗言。随仁所问。知者当答\n",
              "尊者阿难问尊者舍利弗。六触入处尽。离欲．灭．息没已。更有余不\n",
              "尊者舍利弗语阿难言。莫作此问。六触入处尽。离欲．灭．息没已。更有余不\n",
              "阿难又问尊者舍利弗。六触入处尽。离欲．灭．息没已。无有余耶\n",
              "尊者舍利弗答阿难言。亦复不应作如是问。六触入处尽。离欲．灭．息没已。无有余耶\n",
              "阿难复问尊者舍利弗。六触入处尽。离欲．灭．息没已。有余无余．非有余非无余耶\n",
              "尊者舍利弗答阿难言。此亦不应作如此问。六触入处尽。离欲．灭．息没已。有余无余．非有余非无余耶\n",
              "尊者阿难又问舍利弗。如尊者所说。六触入处尽。离欲．灭．息没已。有亦不应说。无亦不应说。有无亦不应说。非有非无亦不应说。此语有何义\n",
              "尊者舍利弗语尊者阿难。六触入处尽。离欲．灭．息没已。有余耶。此则虚言。无余耶。此则虚言。有余无余耶。此则虚言。非有余非无余耶。此则虚言。若言六触入处尽。离欲．灭．息没已。离诸虚伪。得般涅槃。此则佛说\n",
              "时。二正士展转随喜。各还本处\n",
              "（二五○）\n",
              "如是我闻\n",
              "一时。佛住王舍城迦兰陀竹园\n",
              "时。尊者舍利弗．尊者摩诃拘絺罗俱在耆阇崛山\n",
              "尊者摩诃拘絺罗晡时从禅觉。诣尊者舍利弗所。共相问讯已。退坐一面。语舍利弗言。欲有所问。宁有闲暇见答已不\n",
              "尊者舍利弗语摩诃拘絺罗。随仁所问。知者当答\n",
              "尊者摩诃拘絺罗问尊者舍利弗言。云何。尊者舍利弗。眼系色耶。色系眼耶。耳声．鼻香．舌味．身触．意法。意系法耶。法系意耶\n",
              "尊者舍利弗答尊者摩诃拘絺罗言。非眼系色。非色系眼。乃至非意系法。非法系意。尊者摩诃拘絺罗。于其中间。若彼欲贪。是其系也。尊者摩诃拘絺罗。譬如二牛。一黑一白。共一轭鞅缚系。人问言。为黑牛系白牛。为白牛系黑牛。为等问不\n",
              "答言。不也。尊者舍利弗。非黑牛系白牛。亦非白牛系黑牛。然于中间。若轭．若系鞅者。是彼系缚\n",
              "如是。尊者摩诃拘絺罗。非眼系色。非色系眼。乃至非意系法。非法系意。中间欲贪。是其系也\n",
              "尊者摩诃拘絺罗。若眼系色。若色系眼。乃至若意系法。若法系意。世尊不教人建立梵行。得尽苦边。以非眼系色。非色系眼。乃至非意系法。非法系意。故世尊教人建立梵行。得尽苦边\n",
              "尊者摩诃拘絺罗。世尊眼见色若好．若恶。不起欲贪。其余众生眼若见色若好．若恶。则起欲贪。是故世尊说当断欲贪。则心解脱。乃至意．法亦复如是\n",
              "时。二正士展转随喜。各还本处\n",
              "（二五一）\n",
              "如是我闻\n",
              "一时。佛住王舍城迦兰陀竹园\n",
              "尔时。尊者舍利弗．尊者摩诃拘絺罗俱在耆阇崛山中\n",
              "尊者摩诃拘絺罗晡时从禅觉。诣尊者舍利弗所。共相问讯已。退坐一面。语尊者舍利弗。欲有所问。宁有闲暇见答已不\n",
              "舍利弗言。随仁所问。知者当答\n",
              "尊者摩诃拘絺罗问尊者舍利弗言。谓无明者。云何为无明\n",
              "尊者舍利弗言。所谓无知。无知者是为无明。云何无知。谓眼无常不如实知。是名无知。眼生灭法不如实知。是名无知。耳．鼻．舌．身．意亦复如是。如是。尊者摩诃拘絺罗。于此六触入处如实不知．不见．不无间等．愚闇．无明．大冥。是名无明\n",
              "尊者摩诃拘絺罗又问尊者舍利弗。所谓明者。云何为明\n",
              "舍利弗言。所谓为知。知者是明。为何所知。谓眼无常．眼无常如实知。眼生灭法．眼生灭法如实知。耳．鼻．舌．身．意亦复如是。尊者摩诃拘絺罗。于此六触入处如实知．见．明．觉．悟．慧．无间等。是名为明\n",
              "时。二正士各闻所说。展转随喜。各还其所\n",
              "（二五二）\n",
              "如是我闻\n",
              "一时。佛住王舍城迦兰陀竹园\n",
              "时。有比丘名优波先那。住王舍城寒林中塳间蛇头岩下迦陵伽行处。时。尊者优波先那独一于内坐禅\n",
              "时。有恶毒蛇长尺许。于上石间堕优波先那身上。优波先那唤舍利弗。语诸比丘。毒蛇堕我身上。我身中毒。汝等驶来。扶持我身。出置于外。莫令于内身坏碎。如糠糟聚\n",
              "时。尊者舍利弗于近处。住一树下。闻优波先那语。即诣优波先那所。语优波先那言。我今观汝色貌。诸根不异于常。而言中毒。持我身出。莫令散坏。如糠糟聚。竟为云何\n",
              "优波先那语舍利弗言。若当有言。我眼是我．我所。耳．鼻．舌．身．意。耳．鼻．舌．身．意是我．我所。色．声．香．味．触．法。色．声．香．味．触．法是我．我所。地界。地界是我．我所。水．火．风．空．识界。水．火．风．空．识界是我．我所。色阴。色阴是我．我所。受．想．行．识阴。受．想．行．识阴是我．我所。者。面色诸根应有变异。我今不尔。眼非我．我所。乃至识阴非我．我所。是故面色诸根无有变异\n",
              "舍利弗言。如是。优波先那。汝若长夜离我．我所．我慢系着使。断其根本。如截多罗树头。于未来世永不复起。云何面色诸根当有变异\n",
              "时。舍利弗即周匝扶持优波先那身出于窟外。优波先那身中毒碎坏。如聚糠糟\n",
              "时。舍利弗即说偈言\n",
              "久殖诸梵行　　善修八圣道\n",
              "欢喜而舍寿　　犹如弃毒钵\n",
              "久殖诸梵行　　善修八圣道\n",
              "欢喜而舍寿　　如人重病愈\n",
              "久殖诸梵行　　善修八圣道\n",
              "如出火烧宅　　临死无忧悔\n",
              "久殖诸梵行　　善修八圣道\n",
              "以慧观世间　　犹如秽草木\n",
              "不复更求余　　余亦不相续\n",
              "时。尊者舍利弗供养优波先那尸已。往诣佛所。稽首礼足。退坐一面。白佛言。世尊。尊者优波先那有小恶毒蛇。如治眼筹。堕其身上。其身即坏。如聚糠糟\n",
              "佛告舍利弗。若优波先那诵此偈者。则不中毒。身亦不坏。如聚糠糟\n",
              "舍利弗白佛言。世尊。诵何等偈。何等辞句\n",
              "佛即为舍利弗而说偈言\n",
              "常慈念于彼　　坚固赖吒罗\n",
              "慈伊罗槃那　　尸婆弗多罗\n",
              "钦婆罗上马　　亦慈迦拘吒\n",
              "及彼黑瞿昙　　难徒跋难陀\n",
              "慈悲于无足　　及以二足者\n",
              "四足与多足　　亦悉起慈悲\n",
              "慈悲于诸龙　　依于水陆者\n",
              "慈一切众生　　有量及无量\n",
              "安乐于一切　　亦离烦恼生\n",
              "欲令一切贤　　一切莫生恶\n",
              "常住蛇头岩　　众恶不来集\n",
              "凶害恶毒蛇　　能害众生命\n",
              "如此真谛言　　无上大师说\n",
              "我今诵习此　　大师真实语\n",
              "一切诸恶毒　　无能害我身\n",
              "贪欲嗔恚痴　　世间之三毒\n",
              "如此三毒恶　　永除名佛宝\n",
              "法宝灭众毒　　僧宝亦无余\n",
              "破坏凶恶毒　　摄受护善人\n",
              "佛破一切毒　　汝蛇毒今破\n",
              "故说是咒术章句。所谓\n",
              "坞耽婆隶　耽婆隶　[舟*冗]陆波婆耽陆　[木*奈]渧　肃[木*奈]渧　抧跋渧　文那移　三摩移　檀谛　尼罗枳施　婆罗拘[门@下]坞隶　坞娱隶悉波呵\n",
              "舍利弗。优波先那善男子尔时说此偈。说此章句者。蛇毒不能中其身。身亦不坏。如糠糟聚\n",
              "舍利弗白佛言。世尊。优婆先那未曾闻此偈。未曾闻此咒术章句。世尊今日说此。正为当来世耳\n",
              "尊者舍利弗闻佛所说。欢喜作礼而去\n",
              "（二五三）\n",
              "如是我闻\n",
              "一时。尊者优陀夷往拘萨罗国人间游行。至拘磐茶聚落。到毗纽迦旃延氏婆罗门尼庵罗园中住\n",
              "时。毗纽迦旃延氏婆罗门尼有诸年少弟子。游行采樵。至庵罗园中。见尊者优陀夷坐一树下。容貌端正。诸根寂静。心意安谛。成就第一调伏。见已。往诣其所。共相问讯已。退坐一面。时。优陀夷为诸年少种种说法。劝励已。默然而住。彼诸年少闻尊者优陀夷所说。欢喜随喜。从坐起去\n",
              "时。诸年少担持束薪。还至毗纽迦旃延氏婆罗门尼所。置薪束于地。诣毗纽迦旃延氏婆罗门尼所。白言。我和上尼。当知庵罗园中有沙门优陀夷。姓瞿昙氏。依于彼住。极善说法\n",
              "毗纽迦旃延氏婆罗门尼语诸年少言。汝可往请沙门优陀夷瞿昙氏。明日于此饭食\n",
              "时。诸年少弟子受毗纽迦旃延氏婆罗门尼教已。往诣尊者优陀夷所。白优陀夷言。尊者当知。我和上毗纽迦旃延氏婆罗门尼请尊者优陀夷明旦饭食\n",
              "时。优陀夷默然受请\n",
              "时。彼诸年少知优陀夷受请已。还归和上毗纽迦旃延氏婆罗门尼所。白言。和上尼。我以和上尼语。请尊者优陀夷。尊者优陀夷默然受请。和上尼自知时\n",
              "尔时。尊者优陀夷夜过晨朝。着衣持钵。往诣毗纽迦旃延氏婆罗门尼舍。时。毗纽迦旃延氏婆罗门尼遥见尊者优陀夷来。疾敷床座。请令就坐。设种种饮食。自手供养。丰美满足。食已。澡嗽．洗钵讫。还就本座\n",
              "时。毗纽迦旃延氏婆罗门尼知食已讫。着好革屣。以衣覆头。别施高床。现起轻相。慠慢而坐。语优陀夷言。欲有所问。宁有闲暇见答与不\n",
              "优陀夷答言。姊妹。今是非时。作此语已。从坐起去\n",
              "如是。明日诸弟子复至庵罗园采樵听法。还复白和上尼。和上尼复遣诣请食。如前三返。乃至请法。答言非时。不为说法\n",
              "诸年少弟子复白和上尼。庵罗园中沙门优陀夷极善说法\n",
              "和上尼答言。我亦知彼极善说法。再三请来。设食问法。常言非时。不说而去\n",
              "诸弟子言和上尼。着好革屣。以衣覆头。不恭敬坐。彼云何说。所以者何。彼尊者优陀夷以敬法故。不说而去\n",
              "和上尼答言。若如是者。更为我请彼\n",
              "诸弟子受教。更请供养如前。时。和上尼知食讫已。脱革屣。整衣服。更坐卑床。恭敬白言。欲有所问。宁有闲暇见答与不\n",
              "优陀夷答言。汝今宜问。当为汝说\n",
              "彼即问言。有沙门．婆罗门说苦．乐自作。复有说言苦．乐他作。复有说言苦．乐自他作。复有说言苦．乐非自非他作。尊者。复云何\n",
              "尊者优陀夷答言。姊妹。阿罗诃说苦．乐异生。非如是说\n",
              "婆罗门尼复问。其义云何\n",
              "优陀夷答言。阿罗诃说从其因缘。生诸苦．乐\n",
              "优陀夷复语婆罗门尼言。我今问汝。随意答我。于意云何。有眼不\n",
              "答言。有\n",
              "有色不\n",
              "答言。有\n",
              "有眼识．眼触．眼触因缘生受。内觉若苦．若乐．不苦不乐不\n",
              "答言。如是。尊者优陀夷\n",
              "优陀夷复问。有耳．鼻．舌．身．意．意触因缘生受。内觉若苦．若乐．不苦不乐不\n",
              "答言。如是。尊者优陀夷\n",
              "优陀夷言。此是阿罗诃说。从其因缘。生于苦．乐\n",
              "婆罗门尼言。尊者优陀夷。如是阿罗诃说。从其因缘生苦．乐耶\n",
              "优陀夷答言。如是。婆罗门尼\n",
              "婆罗门尼复问。沙门。云何阿罗诃说因缘生苦．乐．不苦不乐灭\n",
              "优陀夷答言。我今问汝。随意答我。婆罗门尼。一切眼．一切时灭无余。犹有眼触因缘生受。内觉若苦．若乐．不苦不乐耶\n",
              "答言。无也。沙门\n",
              "如是。耳．鼻．舌．身．意。一切时灭永尽无余。犹有意触因缘生受。内觉若苦．若乐．不苦不乐耶\n",
              "答言。无也。沙门\n",
              "如是。婆罗门尼。是为阿罗诃说因缘生苦．乐．不苦不乐灭\n",
              "尊者优陀夷说是法时。毗纽迦旃延氏婆罗门尼远尘离垢。得法眼净。尔时。毗纽迦旃延氏婆罗门尼见法．得法．知法．入法。度疑惑。不由于他入佛教法。于法得无所畏。从坐起。整衣服。恭敬合掌。白尊者优陀夷。我今日超入决定。我从今日归依佛．归依法．归依僧。我从今日尽寿归依三宝\n",
              "尔时。优陀夷为婆罗门尼说法。示教照喜已。从坐起去\n",
              "（二五四）\n",
              "如是我闻\n",
              "一时。佛住王舍城迦兰陀竹园\n",
              "尔时。尊者二十亿耳住耆阇崛山。常精勤修习菩提分法\n",
              "时。尊者二十亿耳独静禅思。而作是念。于世尊弟子精勤声闻中。我在其数。然我今日未尽诸漏。我是名族姓子。多饶财宝。我今宁可还受五欲。广行施作福\n",
              "尔时。世尊知二十亿耳心之所念。告一比丘。汝等今往二十亿耳所。告言。世尊呼汝\n",
              "是一比丘受佛教已。往诣二十亿耳所。语言。世尊呼汝\n",
              "二十亿耳闻彼比丘称大师命。即诣世尊所。稽首礼足。退住一面\n",
              "尔时。世尊告二十亿耳。汝实独静禅思作是念。世尊精勤修学声闻中。我在其数。而今未得漏尽解脱。我是名族姓子。又多钱财。我宁可还俗。受五欲乐。广施作福耶\n",
              "时。二十亿耳作是念。世尊已知我心。惊怖毛竖。白佛言。实尔。世尊\n",
              "佛告二十亿耳。我今问汝。随意答我。二十亿耳。汝在俗时。善弹琴不\n",
              "答言。如是。世尊\n",
              "复问。于意云何。汝弹琴时。若急其弦。得作微妙和雅音不\n",
              "答言。不也。世尊\n",
              "复问。云何。若缓其弦。宁发微妙和雅音不\n",
              "答言。不也。世尊\n",
              "复问。云何善调琴弦。不缓不急。然后发妙和雅音不\n",
              "答言。如是。世尊\n",
              "佛告二十亿耳。精进太急。增其掉悔。精进太缓。令人懈怠。是故汝当平等修习摄受。莫着．莫放逸．莫取相\n",
              "时。尊者二十亿耳闻佛所说。欢喜随喜。作礼而去\n",
              "时。尊者二十亿耳常念世尊说弹琴譬。独静禅思。如上所说。乃至漏尽心得解脱。成阿罗汉\n",
              "尔时。尊者二十亿耳得阿罗汉。内觉解脱喜乐。作是念。我今应往问讯世尊\n",
              "尔时。尊者二十亿耳往诣佛所。稽首礼足。退坐一面。白佛言。世尊。于世尊法中得阿罗汉。尽诸有漏。所作已作。舍离重担。逮得己利。尽诸有结。正智心解脱。当于尔时解脱六处。云何为六。离欲解脱．离恚解脱．远离解脱．爱尽解脱．诸取解脱．心不忘念解脱\n",
              "世尊。若有依少信心而言离欲解脱。此非所应。贪．恚．痴尽。是名真实离欲解脱\n",
              "若复有人依少持戒而言我得离恚解脱。此亦不应。贪．恚．痴尽。是名真实解脱\n",
              "若复有人依于修习利养远离而言远离解脱。是亦不应。贪．恚．痴尽。是真实远离解脱\n",
              "贪．恚．痴尽。亦名离爱。亦名离取。亦名离忘念解脱。如是。世尊。若诸比丘未得罗汉。未尽诸漏。于此六处不得解脱\n",
              "若复比丘在于学地。未得增上乐涅槃。习向心住。尔时成就学戒。成就学根。后时当得漏尽．无漏心解脱。乃至自知不受后有。当于尔时得无学戒。得无学诸根。譬如婴童愚小仰卧。尔时成就童子诸根。彼于后时渐渐增长。诸根成就。当于尔时成就长者诸根。在学地者亦复如是。未得增上安乐。乃至成就无学戒．无学诸根\n",
              "若眼常识色。终不能妨心解脱．慧解脱。意坚住故。内修无量善解脱。观察生灭。乃至无常。耳识声．鼻识香．舌识味．身识触．意识法。不能妨心解脱．慧解脱。意坚住故。内修无量善解脱。观察生灭。譬如村邑近大石山。不断．不坏．不穿。一向厚密。假使四方风吹。不能动摇．不能穿过。彼无学者亦复如是。眼常识色。乃至意常识法。不能妨心解脱．慧解脱。意坚住故。内修无量善解脱。观察生灭\n",
              "尔时。二十亿耳重说偈言\n",
              "离欲心解脱　　无恚脱亦然\n",
              "远离心解脱　　贪爱永无余\n",
              "诸取心解脱　　及意不忘念\n",
              "晓了入处生　　于彼心解脱\n",
              "彼心解脱者　　比丘意止息\n",
              "诸所作已作　　更不作所作\n",
              "犹如大石山　　四风不能动\n",
              "色声香味触　　及法之好恶\n",
              "六入处常对　　不能动其心\n",
              "心常住坚固　　谛观法生灭\n",
              "尊者二十亿耳说是法时。大师心悦。诸多闻梵行者闻尊者二十亿耳所说。皆大欢喜。尔时。尊者二十亿耳闻佛说法。欢喜随喜。作礼而去\n",
              "尔时。世尊知二十亿耳去不久。告诸比丘。善心解脱者。应如是记说。如二十亿耳以智记说。亦不自举。亦不下他。正说其义。非如增上慢者。不得其义。而自称叹得过人法。自取损减\n",
              "（二五五）\n",
              "如是我闻\n",
              "一时。尊者摩诃迦旃延住阿磐提国湿摩陀江侧。猕猴室阿练若窟有鲁醯遮婆罗门。恭敬承事。如罗汉法\n",
              "尔时。尊者摩诃迦旃延晨朝着衣持钵。入猕猴室聚落。次行乞食。乞食还。举衣钵。洗足已。入室坐禅\n",
              "时。鲁醯遮婆罗门有诸年少弟子。游行采薪。至尊者摩诃迦旃延窟边。共戏笑言。此中剃发沙门住。是黑闇人。非世胜人。而鲁醯遮婆罗门尊重供养。如罗汉法\n",
              "时。尊者摩诃迦旃延语诸年少言。年少。年少。莫作声\n",
              "诸少年言。终不敢复言。如是再三。语犹不止\n",
              "于是尊者摩诃迦旃延出户外。语诸年少言。年少。年少。汝等莫语。我今当为汝等说法。汝等且听\n",
              "诸年少言。诺。唯愿说法。我当听受\n",
              "尔时。尊者摩诃迦旃延即说偈言\n",
              "古昔婆罗门　　修习胜妙戒\n",
              "得生宿命智　　娱乐真谛禅\n",
              "常住于慈悲　　关闭诸根门\n",
              "调伏于口过　　古昔行如是\n",
              "舍本真实行　　而存虚伪事\n",
              "守族姓放逸　　从诸根六境\n",
              "自饿居冢间　　三洛诵三典\n",
              "不守护根门　　犹如梦得宝\n",
              "编发衣皮褐　　戒盗灰坌身\n",
              "粗衣以蔽形　　执杖持水瓶\n",
              "假形婆罗门　　以求于利养\n",
              "善摄护其身　　澄净离尘垢\n",
              "不恼于众生　　是道婆罗门\n",
              "尔时。诸年少婆罗门嗔恚不喜。语尊者摩诃迦旃延。谤我经典。毁坏所说。骂辱婆罗门。执持薪束。还鲁醯遮婆罗门所。语鲁醯遮婆罗门言。和上知不。彼摩诃迦旃延诽谤经典。毁呰言说。骂辱婆罗门\n",
              "鲁醯遮婆罗门语诸年少。诸年少。莫作是语。所以者何。摩诃迦旃延宿重戒德。不应谤毁经典。毁呰言说。骂婆罗门\n",
              "诸年少言。和上不信我言。当自往看\n",
              "时。鲁醯遮婆罗门不信诸年少语。往诣摩诃迦旃延。共相问讯慰劳已。退坐一面。语摩诃迦旃延言。我诸年少弟子来到此不\n",
              "答言。到此\n",
              "少多与共言语不\n",
              "答云。与共言语\n",
              "鲁醯遮婆罗门言。汝与诸年少共语。今可为我尽说是\n",
              "摩诃迦旃延即为广说。时。鲁醯遮婆罗门亦复嗔恚。心得不喜。语摩诃迦旃延。我先不信诸年少语。今摩诃迦旃延真实诽谤经典。毁呰而说。骂辱婆罗门。作此语已。小默然住。须臾。复语摩诃迦旃延。仁者所说门。何等为门\n",
              "摩诃迦旃延言。善哉。善哉。婆罗门。所问如法。我今当为汝说门。婆罗门。眼是门。以见色故。耳．鼻．舌．身．意是门。以识法故\n",
              "婆罗门言。奇哉。摩诃迦旃延。我问其门。即说其门。如摩诃迦旃延所说不守护门。云何不守护门\n",
              "摩诃迦旃延言。善哉。善哉。婆罗门。问不守护门。是如法问。今当为汝说不守护门\n",
              "婆罗门。愚痴无闻凡夫眼见色已。于可念色而起缘着。不可念色而起嗔恚。不住身念处。故于心解脱．慧解脱无如实知。于彼起种种恶不善法。不得无余灭尽。于心解脱．慧解脱妨碍。不得满足。心解脱．慧解脱不满故。身满恶行。不得休息。心不寂静。以不寂静故。于其根门则不调伏．不守护．不修习。如眼色。耳声．鼻香．舌味．身触．意法。亦复如是\n",
              "鲁醯遮婆罗门言。奇哉。奇哉。摩诃迦旃延。我问不守护门。即为我说不守护门。摩诃迦旃延。云何复名善守护门\n",
              "摩诃迦旃延语婆罗门言。善哉。善哉。汝能问我善守护门义。谛听。善思。当为汝说守护门义\n",
              "多闻圣弟子眼见色已。于可念色不起缘着。不可念色不起嗔恚。常摄其心住身念处。无量心解脱．慧解脱如实知。于彼所起恶不善法寂灭无余。于心解脱．慧解脱而得满足。解脱满足已。身触恶行悉得休息。心得正念。是名初门善调伏守护修习。如眼及色。耳声．鼻香．舌味．身触．意法。亦复如是\n",
              "鲁醯遮婆罗门言。奇哉。摩诃迦旃延。我问守护问义。即为我说守护门义。譬如士夫求毒药草反得甘露。今我如是。嗔恚而来至此座坐。而摩诃迦旃延以大法雨。雨我身中。如雨甘露。摩诃迦旃延。家中多事。今请还家\n",
              "摩诃迦旃延言。婆罗门。宜知是时\n",
              "时。鲁醯遮婆罗门闻摩诃迦旃延所说。欢喜随喜。从坐起去\n"
            ]
          },
          {
            "id": 10,
            "level": 3,
            "title": "第十卷",
            "brief": "",
            "media": "858-10.m4a",
            "page": [
              "（二五六）\n",
              "如是我闻\n",
              "一时。佛住王舍城迦兰陀竹园。尔时。尊者舍利弗．尊者摩诃拘絺罗在耆阇崛山\n",
              "时。尊者拘絺罗晡时从禅起。诣尊者舍利弗所。共相问讯。种种相娱悦已。却坐一面\n",
              "时。尊者摩诃拘絺罗语舍利弗言。欲有所问。宁有闲暇为我说不\n",
              "舍利弗言。随仁所问。知者当说\n",
              "摩诃拘絺罗问舍利弗言。所谓无明。云何是无明。谁有此无明\n",
              "舍利弗答言。无明者谓不知。不知者是无明\n",
              "何所不知\n",
              "谓色无常。色无常如实不知。色磨灭法。色磨灭法如实不知。色生灭法。色生灭法如实不知。受．想．行．识。受．想．行．识无常如实不知。识磨灭法。识磨灭法如实不知。识生灭法。识生灭法如实不知。摩诃拘絺罗。于此五受阴如实不知．不见．无无间等．愚．闇．不明。是名无明。成就此者。名有无明\n",
              "又问。舍利弗。所谓明者。云何为明。谁有此明\n",
              "舍利弗言。摩诃拘絺罗。所谓明者是知。知者是名为明\n",
              "又问。何所知\n",
              "谓知色无常。知色无常如实知。色磨灭法。色磨灭法如实知。色生灭法。色生灭法如实知。受．想．行．识。受．想．行．识无常如实知。识磨灭法。识磨灭法如实知。识生灭法。识生灭法如实知。拘絺罗。于此五受阴如实知．见．明．觉．慧．无间等。是名为明。成就此法者。是名有明\n",
              "是二正士各闻所说。展转随喜。从坐而起。各还本处\n",
              "（二五七）\n",
              "如是我闻\n",
              "一时。佛住王舍城迦兰陀竹园。时。尊者舍利弗．尊者摩诃拘絺罗在耆阇崛山\n",
              "时。摩诃拘絺罗晡时从禅起。诣尊者舍利弗所。共相问讯。种种相娱悦已。却坐一面\n",
              "时。尊者摩诃拘絺罗语舍利弗言。欲有所问。宁有少暇为我说不\n",
              "舍利弗言。仁者且问。知者当说\n",
              "摩诃拘絺罗问舍利弗言。所谓无明。复云何为无明。谁有此无明\n",
              "舍利弗答言。无明者谓不知。不知者是无明\n",
              "何所不知\n",
              "谓色不如实知。色集．色灭．色灭道迹不如实知。受．想．行．识不如实知。识集．识灭．识灭道迹不如实知。摩诃拘絺罗。于此五受阴不如实知．不知．不见．不无间等．愚．闇．不明。是名无明。成就此者。名有无明\n",
              "又问舍利弗。云何为明。谁有此明\n",
              "舍利弗言。所谓明者是知。知者是明\n",
              "又问。何所知\n",
              "舍利弗言。色如实知。色集．色灭．色灭道迹如实知。受．想．行．识如实知。识集．识灭．识灭道迹如实知。拘絺罗。于此五受阴如实知．见．明．觉．慧．无间等。是名为明。成就此法者。是名有明\n",
              "是二正士各闻所说。展转随喜。从坐而起。各还本处\n",
              "（二五八）\n",
              "如是我闻\n",
              "一时。佛住王舍城迦兰陀竹园。尔时。尊者舍利弗．尊者摩诃拘絺罗在耆阇崛山\n",
              "时。摩诃拘絺罗晡时从禅起。诣舍利弗所。共相问讯。相娱悦已。却坐一面\n",
              "时。摩诃拘絺罗语舍利弗。欲有所问。仁者宁有闲暇见答以不\n",
              "舍利弗言。仁者且问。知者当答\n",
              "时。摩诃拘絺罗语舍利弗言。所谓无明。无明者为何谓耶。谁有此无明\n",
              "舍利弗言。不知。是无明\n",
              "不知何等\n",
              "谓色不如实知。色集．色灭．色味．色患．色离不如实知。受．想．行．识。识集．识灭．识味．识患．识离不如实知。摩诃拘絺罗。于此五受阴不如实知．不如实见．不无间等．若闇．若愚。是名无明。成就此法者。名有无明。又问。明者。云何为明。谁有此明\n",
              "舍利弗言。知者是明\n",
              "为何所知\n",
              "舍利弗言。色如实知。色集．色灭．色味．色患．色离如实知。如是受．想．行．识如实知。识集．识灭．识味．识患．识离如实知。摩诃拘絺罗。于此五受阴如实知．如实见．明．觉．慧．无间等。是名为明。成就此者。名为有明\n",
              "时。二正士各闻所说。欢喜而去\n",
              "（二五九）\n",
              "如是我闻\n",
              "一时。佛住王舍城迦兰陀竹园。尔时。尊者舍利弗共摩诃拘絺罗在耆阇崛山\n",
              "摩诃拘絺罗晡时从禅起。诣舍利弗所。共相问讯。相娱悦已。却坐一面\n",
              "时。摩诃拘絺罗语舍利弗。欲有所问。仁者宁有闲暇见答以不\n",
              "舍利弗言。仁者且问。知者当答\n",
              "时。摩诃拘絺罗问舍利弗言。若比丘未得无间等法。欲求无间等法。云何方便求。思惟何等法\n",
              "舍利弗言。若比丘未得无间等法。欲求无间等法。精勤思惟。五受阴为病．为痈．为刺．为杀．无常．苦．空．非我。所以者何。是所应处故。若比丘于此五受阴精勤思惟。得须陀洹果证\n",
              "又问。舍利弗。得须陀洹果证已。欲得斯陀含果证者。当思惟何等法\n",
              "舍利弗言。拘絺罗。已得须陀洹果证已。欲得斯陀含果证者。亦当精勤思惟。此五受阴法为病．为痈．为刺．为杀．无常．苦．空．非我。所以者何。是所应处故。若比丘于此五受阴精勤思惟。得斯陀含果证\n",
              "摩诃拘絺罗又问舍利弗言。得斯陀含果证已。欲得阿那含果证者。当思惟何等法\n",
              "舍利弗言。拘絺罗。得斯陀含果证已。欲得阿那含果证者。当复精勤思惟。此五受阴法为病．为痈．为刺．为杀．无常．苦．空．非我。所以者何。是所应处故。若比丘于此五受阴精勤思惟。得阿那含果证已。欲得阿罗汉果证者。当复精勤思惟。此五受阴法为病．为痈．为刺．为杀．无常．苦．空．非我。所以者何。是所应处故。若比丘于此五受阴法精勤思惟。得阿罗汉果证\n",
              "摩诃拘絺罗又问舍利弗。得阿罗汉果证已。复思惟何等法\n",
              "舍利弗言。摩诃拘絺罗。阿罗汉亦复思惟。此五受阴法为病．为痈．为刺．为杀．无常．苦．空．非我。所以者何。为得未得故。证未证故。见法乐住故\n",
              "时。二正士各闻所说。欢喜而去\n",
              "（二六○）\n",
              "如是我闻\n",
              "一时。佛住舍卫国祇树给孤独园\n",
              "尔时。尊者舍利弗诣尊者阿难所。共相问讯已。却坐一面\n",
              "时。尊者舍利弗问尊者阿难言。欲有所问。仁者宁有闲暇见答以不\n",
              "阿难言。仁者且问。知者当答\n",
              "舍利弗言。阿难。所谓灭者。云何为灭。谁有此灭\n",
              "阿难言。舍利弗。五受阴是本行所作．本所思愿。是无常．灭法。彼法灭故。是名为灭。云何为五。所谓色受阴是本行所作．本所思愿。是无常．灭法。彼法灭故。是名为灭。如是受．想．行．识。是本行所作．本所思愿。是无常．灭法。彼法灭故。是名为灭\n",
              "舍利弗言。如是。如是。阿难。如汝所说。此五受阴是本行所作．本所思愿。是无常．灭法。彼法灭故。是名为灭。云何为五。所谓色受阴是本行所作．本所思愿。是无常．灭法。彼法灭故。是名为灭。如是受．想．行．识。是本行所作．本所思愿。是无常．灭法。彼法灭故。是名为灭。阿难。此五受阴。若非本行所作．本所思愿者。云何可灭。阿难。以五受阴是本行所作．本所思愿。是无常．灭法。彼法灭故。是名为灭\n",
              "时。二正士各闻所说。欢喜而去\n",
              "（二六一）\n",
              "如是我闻\n",
              "一时。尊者阿难住拘睒弥国瞿师罗园\n",
              "时。尊者阿难告诸比丘。尊者富留那弥多罗尼子年少初出家时。常说深法。作如是言。阿难。生法计是我。非不生。阿难。云何于生法计是我。非不生。色生。生是我。非不生。受．想．行．识生。生是我。非不生。譬如士夫手执明镜及净水镜。自见面生。生故见。非不生。是故。阿难。色生。生故计是我。非不生。如是受．想．行．识生。生故计是我。非不生。云何。阿难。色是常耶。为无常耶。答曰。无常\n",
              "又问。无常者。是苦耶。答曰。是苦。又问。若无常．苦者。是变易法。圣弟子于中复计我．异我．相在不。答曰。不也。如是受．想．行．识为是常耶。为无常耶。答曰。无常。若无常。是苦耶。答曰。是苦\n",
              "又问。若无常．苦者。是变易法。多闻圣弟子于中宁复计我．异我．相在不。答曰。不也\n",
              "阿难。是故。色若过去．若未来．若现在。若内．若外。若粗．若细。若好．若丑。若远．若近。彼一切非我．不异我．不相在。如是受．想．行．识。若过去．若未来．若现在。若内．若外。若粗．若细。若好．若丑。若远．若近。彼一切非我．不异我．不相在如实知。如实观察不。如是观者。圣弟子于色生厌．离欲．解脱。我生已尽。梵行已立。所作已作。自知不受后有。如是受．想．行．识。生厌．离欲．解脱。我生已尽。梵行已立。所作已作。自知不受后有\n",
              "诸比丘当知。彼尊者于我有大饶益。我从彼尊者所闻法已。远尘离垢。得法眼净。我从是来。常以此法为四众说。非余外道．沙门．婆罗门出家者说\n",
              "（二六二）\n",
              "如是我闻\n",
              "一时。有众多上座比丘住波罗[木*奈]国仙人住处鹿野苑中。佛般泥洹未久\n",
              "时。长老阐陀晨朝着衣持钵。入波罗[木*奈]城乞食。食已。还摄衣钵。洗足已。持户钩。从林至林。从房至房。从经行处至经行处。处处请诸比丘言。当教授我。为我说法。令我知法．见法。我当如法知．如法观\n",
              "时。诸比丘语阐陀言。色无常。受．想．行．识无常。一切行无常。一切法无我。涅槃寂灭\n",
              "阐陀语诸比丘言。我已知色无常。受．想．行．识无常。一切行无常。一切法无我。涅槃寂灭\n",
              "阐陀复言。然我不喜闻。一切诸行空寂．不可得．爱尽．离欲．涅槃。此中云何有我。而言如是知．如是见是名见法。第二．第三亦如是说\n",
              "阐陀复言。是中谁复有力堪能为我说法。令我知法．见法。复作是念。尊者阿难今在拘睒弥国瞿师罗园。曾供养亲觐世尊。佛所赞叹。诸梵行者皆悉识知。彼必堪能为我说法。令我知法．见法\n",
              "时。阐陀过此夜已。晨朝着衣持钵。入波罗[木*奈]城乞食。食已。还摄举卧具。摄卧具已。持衣钵诣拘睒弥国。渐渐游行到拘睒弥国。摄举衣钵。洗足已。诣尊者阿难所。共相问讯已。却坐一面\n",
              "时。阐陀语尊者阿难言。一时。诸上座比丘住波罗[木*奈]国仙人住处鹿野苑中。时。我晨朝着衣持钵入波罗[木*奈]城乞食。食已。还摄衣钵。洗足已。持户钩。从林至林。从房至房。从经行处至经行处。处处见诸比丘。而请之言。当教授我。为我说法。令我知法．见法。时。诸比丘为我说法言。色无常。受．想．行．识无常。一切行无常。一切法无我。涅槃寂灭。我尔时语诸比丘言。我已知色无常。受．想．行．识无常。一切行无常。一切法无我。涅槃寂灭。然我不喜闻。一切诸行空寂．不可得．爱尽．离欲．涅槃。此中云何有我。而言如是知．如是见是名见法。我尔时作是念。是中谁复有力堪能为我说法。令我知法．见法。我时复作是念。尊者阿难今在拘睒弥国瞿师罗园。曾供养亲觐世尊。佛所赞叹。诸梵行者皆悉知识。彼必堪能为我说法。令我知法．见法。善哉。尊者阿难今当为我说法。令我知法．见法\n",
              "时。尊者阿难语阐陀言。善哉。阐陀。我意大喜。我庆仁者能于梵行人前。无所覆藏。破虚伪刺。阐陀。愚痴凡夫所不能解色无常。受．想．行．识无常。一切诸行无常。一切法无我。涅槃寂灭。汝今堪受胜妙法。汝今谛听。当为汝说\n",
              "时。阐陀作是念。我今欢喜得胜妙心．得踊悦心。我今堪能受胜妙法\n",
              "尔时。阿难语阐陀言。我亲从佛闻。教摩诃迦旃延言。世人颠倒依于二边。若有．若无。世人取诸境界。心便计着。迦旃延。若不受．不取．不住．不计于我。此苦生时生．灭时灭。迦旃延。于此不疑．不惑．不由于他而能自知。是名正见。如来所说。所以者何。迦旃延。如实正观世间集者。则不生世间无见。如实正观世间灭。则不生世间有见。迦旃延。如来离于二边。说于中道。所谓此有故彼有。此生故彼生。谓缘无明有行。乃至生．老．病．死．忧．悲．恼苦集。所谓此无故彼无。此灭故彼灭。谓无明灭则行灭。乃至生．老．病．死．忧．悲．恼苦灭\n",
              "尊者阿难说是法时。阐陀比丘远尘离垢。得法眼净。尔时。阐陀比丘见法．得法．知法．起法。超越狐疑。不由于他。于大师教法。得无所畏。恭敬合掌白尊者阿难言。正应如是。如是智慧梵行。善知识教授教诫说法。我今从尊者阿难所。闻如是法。于一切行皆空．皆悉寂．不可得．爱尽．离欲．灭尽．涅槃。心乐正住解脱。不复转还。不复见我。唯见正法\n",
              "时。阿难语阐陀言。汝今得大善利。于甚深佛法中。得圣慧眼\n",
              "时。二正士展转随喜。从坐而起。各还本处\n",
              "输屡那三种　　无明亦有三\n",
              "无间等及灭　　富留那．阐陀\n",
              "（二六三）\n",
              "如是我闻\n",
              "一时。佛住拘留国杂色牧牛聚落\n",
              "尔时。佛告诸比丘。我以知见故。得诸漏尽。非不知见。云何以知见故。得诸漏尽。非不知见。谓此色．此色集．此色灭。此受．想．行．识。此识集．此识灭。不修方便随顺成就。而用心求。令我诸漏尽。心得解脱。当知彼比丘终不能得漏尽解脱。所以者何。不修习故。不修习何等。谓不修习念处．正勤．如意足．根．力．觉．道。譬如伏鸡。生子众多。不能随时荫馏。消息冷暖。而欲令子以觜．以爪啄卵自生。安隐出[谷-禾+卵]。当知彼子无有自力。堪能方便以觜．以爪安隐出[谷-禾+卵]。所以者何。以彼鸡母不能随时荫馏。冷暖长养子故\n",
              "如是。比丘不勤修习随顺成就。而欲令得漏尽解脱。无有是处。所以者何。不修习故。不修何等。谓不修念处．正勤．如意足．根．力．觉．道。若比丘修习随顺成就者。虽不欲令漏尽解脱。而彼比丘自然漏尽。心得解脱。所以者何。以修习故。何所修习。谓修念处．正勤．如意足．根．力．觉．道。如彼伏鸡善养其子。随时荫馏。冷暖得所。正复不欲令子方便自啄卵出。然其诸子自能方便安隐出[谷-禾+卵]。所以者何。以彼伏鸡随时荫馏。冷暖得所故\n",
              "如是。比丘善修方便。正复不欲漏尽解脱。而彼比丘自然漏尽。心得解脱。所以者何。以勤修习故。何所修习。谓修念处．正勤．如意足．根．力．觉．道。譬如巧师．巧师弟子。手执斧柯。捉之不已。渐渐微尽手指处现。然彼不觉斧柯微尽而尽处现\n",
              "如是。比丘精勤修习随顺成就。不自知见今日尔所漏尽。明日尔所漏尽。然彼比丘知有漏尽。所以者何。以修习故。何所修习。谓修习念处．正勤．如意足．根．力．觉．道。譬如大舶。在于海边。经夏六月。风飘日暴。藤缀渐断\n",
              "如是。比丘精勤修习随顺成就。一切结缚．使．烦恼．缠。渐得解脱。所以者何。善修习故。何所修习。谓修习念处．正勤．如意足．根．力．觉．道\n",
              "说是法时。六十比丘不起诸漏。心得解脱\n",
              "佛说此经已。诸比丘闻佛所说。欢喜奉行\n",
              "（二六四）\n",
              "如是我闻\n",
              "一时。佛住舍卫国祇树给孤独园。\n",
              "尔时。有异比丘于禅中思惟。作是念。颇有色常．恒．不变易．正住耶。如是受．想．行．识。常．恒．不变易．正住耶\n",
              "是比丘晡时从禅起。往诣佛所。头面礼足。却住一面。白佛言。世尊。我于禅中思惟。作是念。颇有色常．恒．不变易．正住耶。如是受．想．行．识。常．恒．不变易．正住耶。今日世尊。颇有色常．恒．不变易．正住耶。颇有受．想．行．识。常．恒．不变易．正住耶\n",
              "尔时。世尊手执小土抟。告彼比丘言。汝见我手中土抟不\n",
              "比丘白佛。已见。世尊\n",
              "比丘。如是。少土。我不可得。若我可得者。则是常．恒．不变易．正住法\n",
              "佛告比丘。我自忆宿命。长夜修福。得诸胜妙可爱果报之事。曾于七年中。修习慈心。经七劫成坏。不还此世。七劫坏时生光音天。七劫成时还生梵世。空宫殿中作大梵王。无胜．无上。领千世界。从是已后。复三十六反。作天帝释。复百千反。作转轮圣王。领四天下。正法治化。七宝具足。所谓轮宝．象宝．马宝．摩尼宝．玉女宝．主藏臣宝．主兵臣宝。千子具足。皆悉勇健。于四海内。其地平正。无诸毒刺。不威．不迫。以法调伏\n",
              "灌顶王法有八万四千龙象。皆以众宝庄严而挍饰之。宝网覆上。建立宝幢。布萨象王最为导首。朝．晡二时自会殿前。我时念言。是大群象。日日再反往来。蹈杀众生无数。愿令四万二千象百年一来。即如所愿。八万四千象中。四万二千象百年一至\n",
              "灌顶王法复有八万四千匹马。亦以纯金为诸乘具。金网覆上。婆罗马王为其导首\n",
              "灌顶王法有八万四千四种宝车。所谓金车．银车．琉璃车．颇梨车。师子．虎．豹皮．杂色钦婆罗以为覆衬。[跳-兆+(乏-之+(犮-、))]求毗阇耶难提音声之车为其导首\n",
              "灌顶王法领八万四千城。安隐丰乐。人民炽盛。拘舍婆提城而为上首\n",
              "灌顶王法有八万四千四种宫殿。所谓金．银．琉璃．颇梨．摩尼琉璃。由诃而为上首\n",
              "比丘。灌顶王法有八万四千四种宝床。所谓金．银．琉璃．颇梨。种种缯褥．氍氀．[毯-炎+翕][登*毛]。迦陵伽卧具以敷其上。安置丹枕\n",
              "复次。比丘。灌顶王法复有八万四千四种衣服。所谓迦尸细衣．刍摩衣．头鸠罗衣．拘沾婆衣\n",
              "复次。比丘。灌顶王法有八万四千玉女。所谓刹利女．似刹利女。况复余女\n",
              "复次。比丘。灌顶王法有八万四千饮食。众味具足。比丘。八万四千玉女中。唯以一人以为给侍。八万四千宝衣。唯着一衣。八万四千宝床。唯卧一床。八万四千宫殿。唯处一殿。八万四千城。唯居一城。名拘舍婆提。八万四千宝车。唯乘一车。名毗阇耶难提瞿沙。出城游观。八万四千宝马。唯乘一马。名婆罗诃。毛尾绀色。八万四千龙象。唯乘一象。名布萨陀。出城游观\n",
              "比丘。此是何等业报。得如是威德自在耶。此是三种业报。云何为三。一者布施。二者调伏。三者修道。比丘当知。凡夫染习五欲。无有厌足。圣人智慧成满。而常知足。比丘。一切诸行。过去尽灭．过去变易。彼自然众具及以名称。皆悉磨灭。是故。比丘。永息诸行。厌离．断欲．解脱。比丘。色为常。无常\n",
              "比丘白佛言。无常。世尊\n",
              "若无常者。是苦耶\n",
              "比丘白佛言。是苦。世尊\n",
              "比丘。若无常．苦。是变易法。圣弟子宁复于中计我．异我．相在不\n",
              "比丘白佛。不也。世尊\n",
              "如是受．想．行．识。为常．为无常\n",
              "比丘白佛言。无常。世尊\n",
              "若无常者。是苦耶\n",
              "比丘白佛言。是苦。世尊\n",
              "比丘。若无常．苦。是变易法。圣弟子宁复于中计我．异我．相在不\n",
              "比丘白佛。不也。世尊\n",
              "佛告比丘。诸所有色。若过去．若未来．若现在。若内．若外。若粗．若细。若好．若丑。若远．若近。彼一切非我．不异我．不相在。如是受．想．行．识。若过去．若未来。若现在。若内．若外。若粗．若细。若好．若丑。若远．若近。彼一切非我．不异我．不相在。比丘。于色当生厌离．厌．离欲．解脱。如是于受．想．行．识。当生厌．离欲．解脱。解脱知见。我生已尽。梵行已立。所作已作。自知不受后有\n",
              "时。彼比丘闻佛所说。踊跃欢喜。作礼而去。常念土抟譬教授。独一静处。精勤思惟。不放逸住。不放逸住已。所以善男子剃除须发。正信．非家．出家学道。为究竟无上梵行。见法自知身作证。我生已尽。梵行已立。所作已作。自知不受后有\n",
              "时。彼尊者亦自知法。心得解脱。成阿罗汉\n",
              "（二六五）\n",
              "如是我闻\n",
              "一时。佛住阿毗陀处恒河侧\n",
              "尔时。世尊告诸比丘。譬如恒河大水暴起。随流聚沫。明目士夫谛观分别。谛观分别时。无所有．无牢．无实．无有坚固。所以者何。彼聚沫中无坚实故。如是诸所有色。若过去．若未来．若现在。若内．若外。若粗．若细。若好．若丑。若远．若近。比丘。谛观思惟分别。无所有．无牢．无实．无有坚固。如病．如痈．如刺．如杀。无常．苦．空．非我。所以者何。色无坚实故\n",
              "诸比丘。譬如大雨水泡。一起一灭。明目士夫谛观思惟分别。谛观思惟分别时。无所有．无牢．无实．无有坚固。所以者何。以彼水泡无坚实故。如是。比丘。诸所有受。若过去．若未来．若现在。若内．若外。若粗．若细。若好．若丑。若远．若近。比丘。谛观思惟分别。谛观思惟分别时。无所有．无牢．无实．无有坚固。如病．如痈．如刺．如杀。无常．苦．空．非我。所以者何。以受无坚实故\n",
              "诸比丘。譬如春末夏初。无云．无雨。日盛中时。野马流动。明目士夫谛观思惟分别。谛观思惟分别时。无所有。无牢．无实．无有坚固。所以者何。以彼野马无坚实故。如是。比丘。诸所有想。若过去．若未来．若现在。若内．若外。若粗．若细。若好．若丑。若远．若近。比丘。谛观思惟分别。谛观思惟分别时。无所有．无牢．无实．无有坚固。如病．如痈．如刺．如杀。无常．苦．空．非我。所以者何。以想无坚实故\n",
              "诸比丘。譬如明目士夫求坚固材。执持利斧。入于山林。见大芭蕉树。[月*庸]直长大。即伐其根。斩截其峰。叶叶次剥。都无坚实。谛观思惟分别。谛观思惟分别时。无所有．无牢．无实．无有坚固。所以者何。以彼芭蕉无坚实故。如是。比丘。诸所有行。若过去．若未来．若现在。若内．若外。若粗．若细。若好．若丑。若远．若近。比丘。谛观思惟分别。谛观思惟分别时。无所有．无牢．无实．无有坚固。如病．如痈．如刺．如杀。无常．苦．空．非我。所以者何。以彼诸行无坚实故\n",
              "诸比丘。譬如幻师．若幻师弟子。于四衢道头。幻作象兵．马兵．车兵．步兵。有智明目士夫谛观思惟分别。谛观思惟分别时。无所有．无牢．无实．无有坚固。所以者何。以彼幻无坚实故。如是。比丘。诸所有识。若过去．若未来．若现在。若内．若外。若粗．若细。若好．若丑。若远．若近。比丘。谛观思惟分别。谛观思惟分别时。无所有．无牢．无实．无有坚固。如病．如痈．如刺．如杀。无常．苦．空．非我。所以者何。以识无坚实故\n",
              "尔时。世尊欲重宣此义。而说偈言\n",
              "观色如聚沫　　受如水上泡\n",
              "想如春时焰　　诸行如芭蕉\n",
              "诸识法如幻　　日种姓尊说\n",
              "周匝谛思惟　　正念善观察\n",
              "无实不坚固　　无有我我所\n",
              "于此苦阴身　　大智分别说\n",
              "离于三法者　　身为成弃物\n",
              "寿暖及诸识　　离此余身分\n",
              "永弃丘冢间　　如木无识想\n",
              "此身常如是　　幻为诱愚夫\n",
              "如杀如毒刺　　无有坚固者\n",
              "比丘勤修习　　观察此阴身\n",
              "昼夜常专精　　正智系念住\n",
              "有为行长息　　永得清凉处\n",
              "时。诸比丘闻佛所说。欢喜奉行\n",
              "（二六六）\n",
              "如是我闻\n",
              "一时。佛住舍卫国祇树给孤独园\n",
              "尔时。佛告诸比丘。于无始生死。无明所盖。爱结所系。长夜轮回。不知苦之本际。有时长久不雨。地之所生百谷草木。皆悉枯干。诸比丘。若无明所盖。爱结所系。众生生死轮回。爱结不断。不尽苦边。诸比丘。有时长夜不雨。大海水悉皆枯竭。诸比丘。无明所盖。爱结所系。众生生死轮回。爱结不断。不尽苦边。诸比丘。有时长夜须弥山王皆悉崩落。无明所盖。爱结所系。众生长夜生死轮回。爱结不断。不尽苦边。诸比丘。有时长夜此大地悉皆败坏。而众生无明所盖。爱结所系。众生长夜生死轮回。爱结不断。不尽苦边\n",
              "比丘。譬如狗子系柱。彼系不断。长夜绕柱。轮回而转。如是。比丘。愚夫众生不如实知色．色集．色灭．色味．色患．色离。长夜轮回。顺色而转。如是不如实知受．想．行．识．识集．识灭．识味．识患．识离。长夜轮回。顺识而转。诸比丘。随色转．随受转．随想转．随行转．随识转。随色转故。不脱于色。随受．想．行．识转故。不脱于识。以不脱故。不脱生．老．病．死．忧．悲．恼苦。多闻圣弟子如实知色．色集．色灭．色味．色患．色离。如实知受．想．行．识．识集．识灭．识味．识患．识离故。不随识转。不随转故。脱于色。脱于受．想．行．识。我说脱于生．老．病．死．忧．悲．恼苦\n",
              "佛说此经已。时。诸比丘闻佛所说。欢喜奉行\n",
              "（二六七）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。众生于无始生死。无明所盖。爱结所系。长夜轮回生死。不知苦际。诸比丘。譬如狗绳系着柱。结系不断故。顺柱而转。若住．若卧。不离于柱。如是凡愚众生。于色不离贪欲．不离爱．不离念．不离渴．轮回于色。随色转。若住．若卧。不离于色。如是受．想．行．识。随受．想．行．识转。若住．若卧不离于识\n",
              "诸比丘。当善思惟观察于心。所以者何。长夜心为贪欲使染。嗔恚．愚痴使染故。比丘。心恼故众生恼。心净故众生净。比丘。我不见一色种种如斑色鸟。心复过是。所以者何。彼畜生心种种故。色种种\n",
              "是故。比丘。当善思惟观察于心。诸比丘。长夜心贪欲所染。嗔恚．愚痴所染。心恼故众生恼。心净故众生净。比丘当知。汝见嗟兰那鸟种种杂色不\n",
              "答言。曾见。世尊\n",
              "佛告比丘。如嗟兰那鸟种种杂色。我说彼心种种杂亦复如是。所以者何。彼嗟兰那鸟心种种故其色种种。是故。当善观察思惟于心长夜种种。贪欲．嗔恚．愚痴种种。心恼故众生恼。心净故众生净。譬如画师．画师弟子。善治素地。具众彩色。随意图画种种像类\n",
              "如是。比丘。凡愚众生不如实知色．色集．色灭．色味．色患．色离。于色不如实知故。乐着于色。乐着色故。复生未来诸色。如是凡愚不如实知受．想．行．识．识集．识灭．识味．识患．识离。不如实知故。乐着于识。乐着识故。复生未来诸识。当生未来色．受．想．行．识故。于色不解脱。受．想．行．识不解脱。我说彼不解脱生．老．病．死．忧．悲．恼苦\n",
              "有多闻圣弟子如实知色．色集．色灭．色味．色患．色离。如实知故。不乐着于色。以不乐着故。不生未来色。如实知受．想．行．识．识集．识灭．识味．识患．识离。如实知故。不染着于识。不乐着故。不生未来诸识。不乐着于色．受．想．行．识故。于色得解脱。受．想．行．识得解脱。我说彼等解脱生．老．病．死．忧．悲．恼苦\n",
              "佛说此经已。时。诸比丘闻佛所说。欢喜奉行\n",
              "（二六八）\n",
              "如是我闻\n",
              "一时。佛在舍卫国祇树给孤独园\n",
              "尔时。世尊告诸比丘。譬如河水从山涧出。彼水深驶。其流激注。多所漂没。其河两岸。生杂草木。大水所偃。顺靡水边。众人涉渡。多为水所漂。随流没溺。遇浪近岸。手援草木。草木复断。还随水漂\n",
              "如是。比丘。若凡愚众生不如实知色．色集．色灭．色味．色患．色离。不如实知故。乐着于色。言色是我。彼色随断。如是不如实知受．想．行．识．识集．识灭．识味．识患．识离。不如实知故。乐着于识。言识是我。识复随断\n",
              "若多闻圣弟子如实知色．色集．色灭．色味．色患．色离。如实知故。不乐着于色。如实知受．想．行．识．识集．识灭．识味．识患．识离。如实知故。不乐着识。不乐着故。如是自知。得般涅槃。我生已尽。梵行已立。所作已作。自知不受后有\n",
              "佛说此经已。时。诸比丘闻佛所说。欢喜奉行\n",
              "（二六九）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。非汝所应法。当尽舍离。舍彼法已。长夜安乐。比丘。何等法非汝所应。当速舍离。如是色．受．想．行．识。非汝所应。当尽舍离。断彼法已。长夜安乐。譬如只桓林中树木。有人斫伐枝条。担持而去。汝等亦不忧戚。所以者何。以彼树木非我．非我所\n",
              "如是。比丘。非汝所应者。当尽舍离。舍离已。长夜安乐。何等非汝所应。色非汝所应。当尽舍离。舍离已。长夜安乐。如是受．想．行．识。非汝所应。当速舍离。舍彼法已。长夜安乐。诸比丘。色为常耶。为无常耶\n",
              "诸比丘白佛言。无常。世尊\n",
              "比丘。无常者。为是苦耶\n",
              "答言。是苦。世尊\n",
              "佛告比丘。若无常．苦。是变易法。多闻圣弟子宁于中见有我．异我．相在不\n",
              "答言。不也。世尊\n",
              "如是受．想．行．识为是常耶。无常耶\n",
              "答言。无常。世尊\n",
              "比丘。若无常者。是苦耶\n",
              "答言。是苦。世尊\n",
              "佛告比丘。若无常．苦。是变易法。多闻圣弟子宁于中见有我．异我．相在不\n",
              "答言。不也。世尊\n",
              "比丘。是故诸所有色。若过去．若未来．若现在。若内．若外。若粗．若细。若好．若丑。若远．若近。彼一切非我．不异我．不相在。如是受．想．行．识。若过去．若未来．若现在。若内．若外。若粗．若细。若好．若丑。若远．若近。彼一切非我．不异我．不相在。圣弟子观此五受阴非我．我所。如是观时。于诸世间无所取着。无所取著者。自得涅槃。我生已尽。梵行已立。所作已作。自知不受后有\n",
              "佛说此经已。时。诸比丘闻佛所说。欢喜奉行\n",
              "（二七○）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。无常想修习多修习。能断一切欲爱．色爱．无色爱．掉慢．无明。譬如田夫。于夏末秋初深耕其地。发荄断草。如是。比丘。无常想修习多修习。能断一切欲爱．色爱．无色爱．掉慢．无明\n",
              "譬如。比丘。如人刈草。手揽其端。举而抖擞。萎枯悉落。取其长者。如是。比丘。无常想修习多修习。能断一切欲爱．色爱．无色爱．掉慢．无明\n",
              "譬如庵罗果着树。猛风摇条。果悉堕落。如是。无常想修习多修习。能断一切欲爱．色爱．无色爱．掉慢．无明\n",
              "譬如楼阁。中心坚固。众材所依。摄受不散。如是。无常想修习多修习。能断一切欲爱．色爱．无色爱．掉慢．无明\n",
              "譬如一切众生迹。象迹为大。能摄受故。如是。无常想修习多修习。能断一切欲爱．色爱．无色爱．掉慢．无明\n",
              "譬如阎浮提一切诸河。悉赴大海。其大海者。最为第一。悉摄受故。如是。无常想修习多修习。能断一切欲爱．色爱．无色爱．掉慢．无明\n",
              "譬如日出。能除一切世间闇冥。如是。无常想修习多修习。能断一切欲爱．色爱．无色爱．掉慢．无明\n",
              "譬如转轮圣王。于诸小王最上．最胜。如是。无常想修习多修习。能断一切欲爱．色爱．无色爱．掉慢．无明\n",
              "诸比丘。云何修无常想。修习多修习。能断一切欲爱．色爱．无色爱．掉慢．无明。若比丘于空露地．若林树间。善正思惟。观察色无常。受．想．行．识无常。如是思惟。断一切欲爱．色爱．无色爱．掉慢．无明。所以者何。无常想者。能建立无我想。圣弟子住无我想。心离我慢。顺得涅槃\n",
              "佛说是经已。时。诸比丘闻佛所说。欢喜奉行\n",
              "（二七一）\n",
              "如是我闻\n",
              "一时。佛住舍卫国祇树给孤独园\n",
              "尔时。有比丘名曰低舍。与众多比丘集于食堂。语诸比丘言。诸尊。我不分别于法。不乐修梵行。多乐睡眠。疑惑于法\n",
              "尔时。众中有一比丘。往诣佛所。礼佛足。却住一面。白佛言。世尊。低舍比丘以众多比丘集于食堂。作如是说。唱言。我不能分别于法。不乐修梵行。多乐睡眠。疑惑于法\n",
              "佛告比丘。是低舍比丘是愚痴人。不守根门。饮食不知量。初夜．后夜。心不觉悟。懈怠懒惰。不勤精进。不善观察思惟善法。彼于分别法。心乐修梵行。离诸睡眠。于正法中离诸疑惑。无有是处。若当比丘守护根门。饮食知量。初夜．后夜。觉悟精进。观察善法。乐分别法。乐修梵行。离于睡眠。心不疑法。斯有是处\n",
              "尔时。世尊告一比丘。汝往语低舍比丘言。大师呼汝\n",
              "比丘白佛。唯然。受教。前礼佛足。诣低舍所。而作是言。长老低舍。世尊呼汝。低舍闻命。诣世尊所。稽首礼足。却住一面\n",
              "尔时。世尊语低舍比丘言。汝低舍。实与众多比丘集于食堂。作是唱言。诸长老。我不能分别于法。不乐梵行。多乐睡眠。疑惑于法耶。低舍白佛。实尔。世尊\n",
              "佛问低舍。我今问汝。随汝意答。于意云何。若于色不离贪．不离欲．不离爱．不离念．不离渴。彼色若变．若异。于汝意云何。当起忧．悲．恼苦为不耶\n",
              "低舍白佛。如是。世尊。若于色不离贪．不离欲．不离爱．不离念．不离渴。彼色若变．若异。实起忧．悲．恼苦。世尊。实尔不异\n",
              "佛告低舍。善哉。善哉。低舍。正应如是。不离贪欲说法。低舍。于受．想．行．识。不离贪．不离欲．不离爱．不离念．不离渴。彼识若变．若异。于汝意云何。当起忧．悲．恼苦为不耶\n",
              "低舍白佛。如是。世尊。于识不离贪．不离欲．不离爱．不离念．不离渴。彼识若变．若异。实起忧．悲．恼苦。世尊。实尔不异\n",
              "佛告低舍。善哉。善哉。正应如是。识不离贪欲说法\n",
              "佛告低舍。于意云何。若于色离贪．离欲．离爱．离念．离渴。彼色若变．若异时。当生忧．悲．恼苦耶\n",
              "低舍白佛。不也。世尊\n",
              "如是不异。于意云何。受．想．行．识。离贪．离欲．离爱．离念．离渴。彼识若变．若异。当生忧．悲．恼苦耶\n",
              "低舍答曰。不也。世尊。如是不异\n",
              "佛告低舍。善哉。善哉。低舍。今当说譬。大智慧者。以譬得解。如二士夫共伴行一路。一善知路。一不知路。其不知者语知路者。作如是言。我欲诣某城．某村．某聚落。当示我路。时。知路者即示彼路。语言。士夫。从此道去。前见二道。舍左从右前行。复有坑涧渠流。复当舍左从右。复有丛林。复当舍左从右。汝当如是渐渐前行。得至某城\n",
              "佛告低舍。其譬如是。不知路者。譬愚痴凡夫。其知路者。譬如来．应．等正觉。前二路者。谓众生狐疑。左路者。三不善法。贪．恚．害觉。其右路者。谓三善觉。出要离欲觉．不嗔觉．不害觉。前行左路者。谓邪见．邪志．邪语．邪业．邪命．邪方便．邪念．邪定。前行右路者。谓正见．正志．正语．正业．正命．正方便．正念．正定。坑涧渠流者。谓嗔恚．覆障．忧．悲。丛林者。谓五欲功德也。城者。谓般涅槃\n",
              "佛告低舍。佛为大师。为诸声闻所作已作。如今当作哀愍悲念。以义安乐。皆悉已作。汝等今日。当作所作。当于树下。或空露地．山岩窟宅。敷草为座。善思正念。修不放逸。莫令久后心有悔恨。我今教汝\n",
              "尔时。低舍闻佛所说。欢喜奉行\n",
              "（二七二）\n",
              "如是我闻\n",
              "一时。佛住舍卫国祇树给孤独园\n",
              "尔时。众中有少诤事。世尊责诸比丘故。晨朝着衣持钵。入城乞食。食已。出。摄举衣钵。洗足。入安陀林。坐一树下。独静思惟。作是念。众中有少诤事。我责诸比丘。然彼众中多年少比丘。出家未久。不见大师。或起悔心。愁忧不乐。我已长夜于诸比丘生哀愍心。今当复还。摄取彼众。以哀愍故\n",
              "时。大梵王知佛心念。如力士屈伸臂顷。从梵天没。住于佛前。而白佛言。如是。世尊。如是。善逝。责诸比丘。以少诤事故。于彼众中多有年少比丘。出家未久。不见大师。或起悔心。愁忧不乐。世尊长夜哀愍。摄受众僧。善哉。世尊。愿今当还摄诸比丘\n",
              "尔时。世尊心已垂愍梵天故。默然而许。时。大梵天知佛世尊默然已许。为佛作礼。右绕三匝。忽然不现\n",
              "尔时。世尊。大梵天王还去未久。即还祇树给孤独园。敷尼师檀。[佥*殳]身正坐。表现微相。令诸比丘敢来奉见。时。诸比丘来诣佛所。怀惭愧色。前礼佛足。却坐一面\n",
              "尔时。世尊告诸比丘。出家之人。卑下活命。剃发持钵。家家乞食。如被噤咒。所以然者。为求胜义故。为度生．老．病．死．忧．悲．恼苦．究竟苦边故。诸善男子。汝不为王贼所使．非负债人．不为恐怖．不为失命而出家。正为解脱生．老．病．死．忧．悲．恼苦。汝等不为此而出家耶\n",
              "比丘白佛。实尔。世尊\n",
              "佛告比丘。汝等比丘。为如是胜义而出家。云何于中犹复有一愚痴凡夫。而起贪欲。极生染着。嗔恚凶暴。懈怠下劣。失念不定。诸根迷乱。譬如士夫从闇而入闇。从冥入冥。从粪厕出复堕粪厕。以血洗血。舍离诸恶还复取恶。我说此譬。凡愚比丘亦复如是。又复譬如焚尸火[木*(暴-(日/共)+夭)]。捐弃塳间。不为樵伐之所采拾。我说此譬。愚痴凡夫比丘而起贪欲。极生染着。嗔恚凶暴。懈怠下劣。失念不定。诸根散乱。亦复如是\n",
              "比丘。有三不善觉法。何等为三。贪觉．恚觉．害觉。此三觉由想而起。云何想。想有无量种种。贪想．恚想．害想。诸不善觉从此而生。比丘。贪想．恚想．害想．贪觉．恚觉．害觉。及无量种种不善。云何究竟灭尽。于四念处系心。住无相三昧。修习多修习。恶．不善法从是而灭。无余永尽。正以此法\n",
              "善男子．善女人信乐出家。修习无相三昧。修习多修习已。住甘露门。乃至究竟甘露涅槃。我不说此甘露涅槃。依三见者。何等为三。有一种见如是如是说。命则是身。复有如是见。命异身异。又作是说。色是我。无二无异。长存不变。多闻圣弟子作是思惟。世间颇有一法可取。而无罪过者。思惟已。都不见一法可取。而无罪过者。我若取色。即有罪过。若取受．想．行．识。则有罪过。作是知已。于诸世间。则无所取。无所取者。自觉涅槃。我生已尽。梵行已立。所作已作。自知不受后有\n",
              "佛说此经已。时。诸比丘闻佛所说。欢喜奉行\n",
              "应说．小土抟　　泡沫．二无知\n",
              "河流．祇林．树　　低舍责．诸想\n"
            ]
          },
          {
            "id": 11,
            "level": 3,
            "title": "第十一卷",
            "brief": "",
            "media": "858-11.m4a",
            "page": [
              "（二七三）\n",
              "如是我闻\n",
              "一时。佛住舍卫国祇树给孤独园\n",
              "时。有异比丘独静思惟。云何为我。我何所为。何等是我。我何所住。从禅觉已。往诣佛所。稽首礼足。退住一面。白佛言。世尊。我独一静处。作是思惟。云何为我。我何所为。何法是我。我于何住\n",
              "佛告比丘。今当为汝说于二法。谛听。善思。云何为二。眼色为二。耳声．鼻香．舌味．身触．意法为二。是名二法。比丘。若有说言。沙门瞿昙所说二法。此非为二。我今舍此。更立二法。彼但有言。数问已不知。增其疑惑。以非境界故。所以者何。缘眼．色。生眼识\n",
              "比丘。彼眼者。是肉形．是内．是因缘．是坚．是受。是名眼肉形内地界。比丘。若眼肉形。若内．若因缘．津泽．是受。是名眼肉形内水界。比丘。若彼眼肉形。若内．若因缘．明暖．是受。是名眼肉形内火界。比丘。若彼眼肉形。若内．若因缘．轻飘动摇．是受。是名眼肉形内风界\n",
              "比丘。譬如两手和合相对作声。如是缘眼．色。生眼识。三事和合触。触俱生受．想．思。此等诸法非我．非常。是无常之我。非恒。非安隐．变易之我。所以者何。比丘。谓生．老．死．没．受生之法\n",
              "比丘。诸行如幻．如炎。刹那时顷尽朽。不实来实去。是故。比丘。于空诸行当知．当喜．当念。空诸行常．恒．住．不变易法。空无我．我所。譬如明目士夫。手执明灯。入于空室。彼空室观察\n",
              "如是。比丘。于一切空行．空心观察欢喜。于空法行常．恒．住．不变易法。空我．我所。如眼．耳．鼻．舌．身．意法因缘生意识。三事和合触。触俱生受．想．思。此诸法无我．无常。乃至空我．我所。比丘。于意云何。眼是常．为非常耶\n",
              "答言。非常。世尊\n",
              "复问。若无常者。是苦耶\n",
              "答言。是苦。世尊\n",
              "复问。若无常．苦。是变易法。多闻圣弟子宁于中见我．异我．相在不\n",
              "答言。不也。世尊\n",
              "耳．鼻．舌．身．意亦复如是。如是多闻圣弟子于眼生厌。厌故不乐。不乐故解脱。解脱知见。我生已尽。梵行已立。所作已作。自知不受后有。耳．鼻．舌．身．意亦复如是\n",
              "时。彼比丘闻世尊说合手声譬经教已。独一静处。专精思惟。不放逸住。乃至自知不受后有。成阿罗汉\n",
              "（二七四）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。非汝有者。当弃舍。舍彼法已。长夜安乐。诸比丘。于意云何。于此只桓中。诸草木枝叶。有人持去。汝等颇有念言。此诸物是我所。彼人何故辄持去\n",
              "答言。不也。世尊\n",
              "所以者何。彼亦非我．非我所故。汝诸比丘亦复如是。于非所有物当尽弃舍。弃舍彼法已。长夜安乐。何等为非汝所有。谓眼。眼非汝所有。彼应弃舍。舍彼法已。长夜安乐。耳．鼻．舌．身．意亦复如是。云何。比丘。眼是常耶。为非常耶\n",
              "答言。无常\n",
              "世尊复问。若无常者。是苦耶\n",
              "答言。是苦。世尊\n",
              "复问。若无常．苦者。是变易法。多闻圣弟子宁于中见我．异我．相在不\n",
              "答言。不也。世尊\n",
              "耳．鼻．舌．身．意亦复如是。多闻圣弟子于此六入处观察非我．非我所。观察已。于诸世间都无所取。无所取故。无所著。无所著故。自觉涅槃。我生已尽。梵行已立。所作已作。自知不受后有\n",
              "佛说此经已。诸比丘闻佛所说。欢喜奉行\n",
              "（二七五）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。其有说言大力者。其唯难陀。此是正说。其有说言最端政者。其唯难陀。是则正说。其有说言爱欲重者。其唯难陀。是则正说\n",
              "诸比丘。而今难陀关闭根门。饮食知量。初夜．后夜精勤修习。正智成就。堪能尽寿纯一满净。梵行清白。彼难陀比丘关闭根门故。若眼见色。不取色相。不取随形好。若诸眼根增不律仪。无明闇障．世间贪．爱．恶不善法不漏其心。生诸律仪。防护于眼．耳．鼻．舌．身．意根。生诸律仪。是名难陀比丘关闭根门\n",
              "饮食知量者。难陀比丘于食系数。不自高．不放逸．不着色．不着庄严。支身而已。任其所得。为止饥渴。修梵行故。故起苦觉令息灭。未起苦觉令不起故。成其崇向故。气力安乐。无闻独住故。如人乘车。涂以膏油。不为自高。乃至庄严。为载运故。又如涂疮。不贪其味。为息苦故。如是。善男子难陀知量而食。乃至无闻独住。是名难陀知量而食\n",
              "彼善男子难陀初夜．后夜精勤修业者。彼难陀昼则经行．坐禅。除去阴障。以净其身。于初夜时。经行．坐禅。除去阴障。以净其身。于中夜时。房外洗足。入于室中。右胁而卧。屈膝累足。系念明想。作起觉想。于后夜时。徐觉徐起。经行．坐禅。是名善男子难陀初夜．后夜精勤修集\n",
              "彼善男子难陀胜念正知者。是善男子难陀观察东方。一心正念。安住观察。观察南．西．北方。亦复如是。一心正念。安住观察。如是观者。世间贪．爱．恶不善法不漏其心。彼善男子难陀觉诸受起。觉诸受住。觉诸受灭。正念而住。不令散乱。觉诸想起。觉诸想住。觉诸想灭。觉诸觉起。觉诸觉住。觉诸觉灭。正念心住。不令散乱。是名善男子难陀正念正智成就\n",
              "是故。诸比丘。当作是学。关闭根门。如善男子难陀。饮食知量。如善男子难陀。初夜．后夜精勤修业。如善男子难陀。正念正智成就。如善男子难陀。如教授难陀法。亦当持是为其余人说\n",
              "时。有异比丘而说偈言\n",
              "善关闭根门　　正念摄心住\n",
              "饮食知节量　　觉知诸心相\n",
              "善男子难陀　　世尊之所叹\n",
              "佛说此经已。诸比丘闻佛所说。欢喜奉行\n",
              "（二七六）\n",
              "如是我闻\n",
              "一时。佛住舍卫国祇树给孤独园\n",
              "尔时。有如是像类大声闻尼众住舍卫国王园中。比丘尼众其名曰。纯陀比丘尼．民陀比丘尼．摩罗婆比丘尼．波罗遮罗比丘尼．陀罗毗迦比丘尼．差摩比丘尼．难摩比丘尼．告难舍瞿昙弥比丘尼．优钵罗色比丘尼．摩诃波阇波提比丘尼。此等及余比丘尼住王园中\n",
              "尔时。摩诃波阇波提比丘尼与五百比丘尼前后围绕。来诣佛所。稽首礼足。退坐一面。尔时。世尊为摩诃波阇波提比丘尼说法。示教照喜。种种说法。示教照喜已。发遣令还。言。比丘尼。应时宜去\n",
              "摩诃波阇波提比丘尼闻佛所说。欢喜随喜。作礼而去\n",
              "尔时。世尊知摩诃波阇波提比丘尼去已。告诸比丘。我年已老迈。不复堪能为诸比丘尼说法。汝等诸比丘僧。今日诸宿德上座。当教授诸比丘尼\n",
              "时。诸比丘受世尊教。次第教授比丘尼。次至难陀。尔时。难陀次第应至而不欲教授\n",
              "尔时。摩诃波阇波提比丘尼与五百比丘尼前后围绕。诣世尊所。稽首礼足。乃至闻法。欢喜随喜。作礼而去\n",
              "尔时。世尊知摩诃波阇波提比丘尼去已。问尊者阿难。谁应次至教授诸比丘尼\n",
              "尊者阿难白佛言。世尊。诸上座次第教授比丘尼。次至难陀。而难陀不欲教授\n",
              "尔时。世尊告难陀言。汝当教授诸比丘尼。为诸比丘尼说法。所以者何。我自教授比丘尼。汝亦应尔。我为比丘尼说法。汝亦应尔\n",
              "尔时。难陀默然受教\n",
              "时。难陀夜过晨朝。着衣持钵。入舍卫城乞食。食已。还精舍。举衣钵。洗足已。入室坐禅。从禅觉。着僧伽梨将一比丘往诣王园。诸比丘尼遥见尊者难陀来。疾敷床座。请令就坐。尊者难陀坐已。诸比丘尼稽首敬礼。退坐一面。尊者难陀语诸比丘尼。诸姊妹。汝等当问我。今当为汝等说法。汝等解者。当说言解。若不解者。当说不解。于我所说义。若当解者。当善受持。若不解者。汝当更问。当为汝说\n",
              "诸比丘尼白尊者难陀言。我等今日闻尊者教。令我等问。告我等言。汝等若未解者。今悉当问。已解者当言解。未解者当言不解。于我所说义。已解者当奉持。未解者当复更问。我等闻此。心大欢喜。未解义者。今日当问\n",
              "尔时。尊者难陀告诸比丘尼。云何。姊妹。于眼内入处观察。是我．异我．相在不\n",
              "答言。不也。尊者难陀\n",
              "耳．鼻．舌．身．意内入处观察。是我．异我．相在不\n",
              "答言。不也。尊者难陀。所以者何。尊者难陀。我等已曾于此法如实知见。于六内入处观察无我。我等已曾作如是意解。六内入处无我\n",
              "尊者难陀告诸比丘尼。善哉。善哉。姊妹。应如是解。六内入处观察无我。诸比丘尼。色外入处是我．异我．相在不\n",
              "答言。不也。尊者难陀\n",
              "声．香．味．触．法外入处。是我．异我．相在不\n",
              "答言。不也。尊者难陀。所以者何。尊者难陀。我已曾于六外入处如实观察无我。我常作此意解。六外入处如实无我\n",
              "尊者难陀赞诸比丘尼。善哉。善哉。汝于此义应如是观。六外入处无我。若缘眼．色。生眼识。彼眼识是我．异我．相在不\n",
              "答言。不也。尊者难陀\n",
              "耳．鼻．舌．身．意法缘生意识。彼意识是我．异我．相在不\n",
              "答言。不也。尊者难陀。所以者何。我已曾于此六识身如实观察无我。我亦常作是意解。六识身如实无我\n",
              "尊者难陀告诸比丘尼。善哉。善哉。姊妹。汝于此义应如是观察。六识身如实无我。缘眼．色。生眼识。三事和合生触。彼触是我．异我．相在不\n",
              "答言。不也。尊者难陀\n",
              "耳．鼻．舌．身．意法缘生意识。三事和合生触。彼触是我．异我．相在不\n",
              "答言。不也。尊者难陀。所以者何。我已曾于此六触观察如实无我。我亦常如是意解。六触如实无我\n",
              "尊者难陀告诸比丘尼。善哉。善哉。当如实观察。于六触身如实无我。缘眼．色。生眼触。三事和合触。触缘受。彼触缘受是我．异我．相在不\n",
              "答言。不也。尊者难陀\n",
              "耳．鼻．舌．身．意法缘生意识。三事和合触。触缘受。彼受是我．异我．相在不\n",
              "答言。不也。尊者难陀。所以者何。我等曾于此六受身如实观察无我。我亦常作此意解。六受身如实无我\n",
              "尊者难陀告诸比丘尼。善哉。善哉。汝于此义应如是观察。此六受身如实无我。缘眼．色。生眼识。三事和合生触。触缘想。彼想是我．异我．相在不\n",
              "答言。不也。尊者难陀\n",
              "耳．鼻．舌．身．意法缘生意识。三事和合生触。触缘想。彼想是我．异我．相在不\n",
              "答言。不也。尊者难陀。所以者何。我曾于此六想身如实观察无我。我亦常作此意解。六想身如实无我\n",
              "尊者难陀告诸比丘尼。善哉。善哉。比丘尼。汝于此义应如是观察。此六想身如实无我。缘眼．色。生眼识。三事和合触。触缘思。彼思是我．异我．相在不\n",
              "答言。不也。尊者难陀\n",
              "耳．鼻．舌．身．意法缘生意识。三事和合触。触缘思。彼思是我．异我．相在不\n",
              "答言。不也。尊者难陀。所以者何。我曾于此六思身如实观察无我。我常作此意解。此六思身如实无我\n",
              "尊者难陀告诸比丘尼。善哉。善哉。比丘尼。汝于此义应如是观察。此六思身如实无我。缘眼．色。生眼识。三事和合触。触缘爱。彼爱是我．异我．相在不\n",
              "答言。不也。尊者难陀\n",
              "耳．鼻．舌．身．意法缘生意识。三事和合触。触缘爱。彼爱是我．异我．相在不\n",
              "答言。不也。尊者难陀。所以者何。我曾于此六爱身如实观察无我。我常作此意解。此六爱身如实无我\n",
              "尊者难陀告诸比丘尼。汝于此义应如是观察。此六爱身如实无我。姊妹。譬因膏油．因炷。灯明得然。彼油无常。炷亦无常。火亦无常。器亦无常。若有作是言。无油．无炷．无火．无器。而所依起灯光。常．恒．住．不变易。作是说者。为等说不\n",
              "答言。不也。尊者难陀。所以者何。缘油．炷．器然灯。彼油．炷．器悉无常。若无油．无炷．无器。所依灯光亦复随灭．息没．清凉．真实\n",
              "如是。姊妹。此六内入处无常。若有说言。此六内入处因缘生喜乐。常．恒．住．不变易．安隐。是为等说不\n",
              "答言。不也。尊者难陀。所以者何。我等曾如实观察。彼彼法缘生彼彼法。彼彼缘法灭。彼彼生法亦复随灭．息没．清凉．真实\n",
              "尊者难陀告诸比丘尼。善哉。善哉。比丘尼。汝于此义应如是观察。彼彼法缘生彼彼法。彼彼法缘灭。彼彼生法亦复随灭．息没．寂静．清凉．真实。诸姊妹。譬如大树根．茎．枝．叶。根亦无常。茎．枝．叶皆悉无常。若有说言。无彼树根．茎．枝．叶。唯有其影常．恒．住．不变易．安隐者。为等说不\n",
              "答言。不也。尊者难陀。所以者何。如彼大树根．茎．枝．叶。彼根亦无常。茎．枝．叶亦复无常。无根．无茎．无枝．无叶。所依树影。一切悉无\n",
              "诸姊妹。若缘外六入处无常。若言外六入处因缘生喜乐。恒．住．不变易．安隐者。此为等说不\n",
              "答言。不也。尊者难陀。所以者何。我曾于此义如实观察。彼彼法缘生彼彼法。彼彼法缘灭。彼彼生法亦复随灭．息没．寂静．清凉．真实\n",
              "尊者难陀告诸比丘尼。善哉。善哉。姊妹。汝于此义当如实观察。彼彼法缘生彼彼法。彼彼法缘灭。彼彼生法亦复随灭．息没．寂灭．清凉．真实。诸姊妹。听我说譬。夫智者因譬得解。譬如善屠牛师．屠牛弟子手执利刀。解剥其牛。乘间而剥。不伤内肉．不伤外皮。解其枝节筋骨。然后还以皮覆其上。若有人言。此牛皮肉全而不离。为等说不\n",
              "答言。不也。尊者难陀。所以者何。彼善屠牛师．屠牛弟子手执利刀。乘间而剥。不伤皮肉。枝节筋骨悉皆断截。还以皮覆上。皮肉已离。非不离也\n",
              "姊妹。我说所譬。今当说义。牛者譬人身粗色。如箧毒蛇经广说。肉者谓内六入处。外皮者谓外六入处。屠牛者谓学见迹。皮肉中间筋骨者谓贪喜俱。利刀者谓利智慧。多闻圣弟子以智慧利刀断截一切结．缚．使．烦恼．上烦恼．缠。是故。诸姊妹。当如是学。于所可乐法。心不应着。断除贪故。所可嗔法。不应生嗔。断除嗔故。所可痴法。不应生痴。断除痴故。于五受阴。当观生灭。于六触入处。当观集灭。于四念处。当善系心。住七觉分。修七觉分已。于其欲漏。心不缘着。心得解脱。于其有漏。心不缘着。心得解脱。于无明漏。心不缘着。心得解脱。诸姊妹。当如是学\n",
              "尔时。尊者难陀为诸比丘尼说法。示教照喜。示教照喜已。从座起去。时。摩诃波阇波提比丘尼与五百比丘尼眷属围绕。往诣佛所。稽首礼足。退住一面。乃至为佛作礼而去\n",
              "尔时。世尊知摩诃波阇波提比丘尼去已。告诸比丘。譬如明月十四日夜。多众观月。为是满耶。为未满耶。当知彼月未究竟满。如是。善男子难陀为五百比丘尼正教授．正说法。于其解脱犹未究竟。然此等比丘尼命终之时。不见一结不断。能使彼还生于此世\n",
              "尔时。世尊复告难陀。更为诸比丘尼说法\n",
              "尔时。尊者难陀默然奉教。夜过晨朝。持钵入城乞食。食已。乃至往诣王园。就座而坐。为诸比丘尼说法。示教照喜。示教照喜已。从座起去。摩诃波阇波提比丘尼复于异时与五百比丘尼前后围绕。往诣佛所。稽首礼足。乃至作礼而去\n",
              "尔时。世尊知摩诃波阇波提比丘尼去已。告诸比丘。譬如明月十五日夜。无有人疑月满不满者。然其彼月究竟圆满。如是。善男子难陀为诸比丘尼说如是正教授。究竟解脱。若命终时。无有说彼道路所趣。此当知即是苦边。是为世尊为五百比丘尼受第一果记\n",
              "佛说此经已。诸比丘闻佛所说。欢喜奉行\n",
              "（二七七）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。有不律仪．律仪。谛听。善思。当为汝说\n",
              "云何不律仪。眼根不律仪所摄护。眼识着色。缘着故。以生苦受。苦受故。不一其心。不一心故。不得如实知见。不得如实知见故。不离疑惑。不离疑惑故。由他所误。而常苦住。耳．鼻．舌．身．意亦复如是。是名不律仪\n",
              "云何律仪。眼根律仪所摄护。眼识识色。心不染着。心不染着已。常乐更住。心乐住已。常一其心。一其心已。如实知见。如实知见已。离诸疑惑。离诸疑惑已。不由他误。常安乐住。耳．鼻．舌．身．意亦复如是。是名律仪\n",
              "佛说此经已。诸比丘闻佛所说。欢喜奉行\n",
              "（二七八）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。有退．不退法．六触入处。谛听。善思。当为汝说\n",
              "云何退法。谓眼识色生欲觉。彼比丘欢喜赞叹。执取系着。随顺彼法回转。当知是比丘退诸善法。世尊所说。是名退法。耳．鼻．舌．身．意亦复如是\n",
              "云何名不退法。眼识色缘。不生欲觉结。彼比丘不喜．不赞叹．不执取．不系着。于彼法不随顺回转。当知是比丘不退转诸善法。世尊说是不退法。耳．鼻．舌．身．意亦复如是\n",
              "云何六胜入处。眼识色缘。不生欲觉．结染着。当知是比丘胜彼入处。胜彼入处。是世尊所说。耳．鼻．舌．身．意．亦复如是。若彼比丘于六胜入处胜已。贪欲结断。嗔恚．愚痴结断。譬如王者。摧敌胜怨。名曰胜王。断除众结。名胜婆罗门\n",
              "佛说此经已。诸比丘闻佛所说。欢喜奉行\n",
              "（二七九）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。于此六根不调伏．不关闭．不守护．不执持．不修习。于未来世必受苦报\n",
              "何等为六根。眼根不调伏．不关闭．不守护．不修习．不执持。于未来世必受苦报。耳．鼻．舌．身．意根亦复如是。愚痴无闻凡夫眼根见色。执受相。执受随形好。任彼眼根趣向。不律仪执受。住世间贪．爱．恶不善法。以漏其心。此等不能执持律仪。防护眼根。耳．鼻．舌．身．意根。亦复如是。如是于六根不调伏．不关闭．不守护．不执持．不修习。于未来世必受苦报\n",
              "云何六根善调伏．善关闭．善守护．善执持．善修习。于未来世必受乐报。多闻圣弟子眼见色。不取色相。不取随形好。任其眼根之所趣向。常住律仪。世间贪．爱．恶不善法不漏其心。能生律仪。善护眼根。耳．鼻．舌．身．意根。亦复如是。如是六根善调伏．善关闭．善守护．善执持．善修习。于未来世必受乐报\n",
              "即说偈言\n",
              "于六触入处　　住于不律仪\n",
              "是等诸比丘　　长夜受大苦\n",
              "斯等于律仪　　常当勤修习\n",
              "正信心不二　　诸漏不漏心\n",
              "眼见于彼色　　可意不可意\n",
              "可意不生欲　　不可不憎恶\n",
              "耳闻彼诸声　　亦有念不念\n",
              "于念不乐着　　不念不起恶\n",
              "鼻根之所嚊　　若香若臭物\n",
              "等心于香臭　　无欲亦无违\n",
              "所食于众味　　彼亦有美恶\n",
              "美味不起贪　　恶味亦不择\n",
              "乐触以触身　　不生于放逸\n",
              "为苦触所触　　不生过恶想\n",
              "平等舍苦乐　　不灭者令灭\n",
              "心意所观察　　彼种彼种相\n",
              "虚伪而分别　　欲贪转增广\n",
              "觉悟彼诸恶　　安住离欲心\n",
              "善摄此六根　　六境触不动\n",
              "摧伏众魔怨　　度生死彼岸\n",
              "佛说此经已。诸比丘闻佛所说。欢喜奉行\n",
              "（二八○）\n",
              "如是我闻\n",
              "一时。世尊在拘萨罗国人间游行。到频头城北申恕林中\n",
              "尔时。频头城中。婆罗门长者皆闻世尊于拘萨罗国人间游行。住频头城申恕林中。闻已。悉共出城。至申恕林。诣世尊所。稽首礼足。退坐一面\n",
              "尔时。世尊告频头城婆罗门长者。若人问汝言。何等像类沙门．婆罗门不应恭敬．尊重．礼事．供养。汝当答言。若沙门．婆罗门眼见色。未离贪．未离欲．未离爱．未离渴．未离念。内心不寂静。所行非法。所行疏涩行。耳．鼻．舌．身．意法亦复如是。如是像类比丘。不应恭敬．尊重．礼事．供养\n",
              "作是说已。当复问言。何故如此像类沙门．婆罗门。不应恭敬．尊重．礼事．供养。汝应答言。我等眼见色。不离欲．不离爱．不离渴．不离念。内心不寂静。耳．鼻．舌．身．意法亦复如是。彼沙门．婆罗门眼见色。亦不离贪．不离欲．不离爱．不离渴．不离念。内心不寂静。行非法。行疏涩行。耳．鼻．舌．身．意法亦复如是。我于斯等求其差别。不见差别之行。是故我于斯等像类沙门．婆罗门不应恭敬．尊重．礼事．供养\n",
              "若复问言。何等像类沙门．婆罗门所应恭敬．尊重．礼事．供养。汝应答言。若彼眼见色。离贪．离欲．离爱．离渴．离念。内心寂静。不行非法行。行等行。不疏涩行。耳．鼻．舌．身．意法亦复如是。如是像类沙门．婆罗门所应恭敬．尊重．礼事．供养\n",
              "若复问言。何故于此像类沙门．婆罗门恭敬．尊重．礼事．供养。汝应答言。我等眼见色。不离贪．不离欲．不离爱．不离渴．不离念。内心不寂静。行非法行。行疏涩行。耳．鼻．舌．身．意法亦复如是。斯等像类沙门．婆罗门离贪．离欲．离渴．离念。内心寂静。行如法行。不行疏涩行。耳．鼻．舌．身．意法亦复如是。我等于彼。求其差别。见差别故。于彼像类沙门．婆罗门所应恭敬．尊重．礼事．供养\n",
              "如是说已。若复问言。彼沙门．婆罗门有何门。有何形貌。有何相。汝等知是沙门．婆罗门离贪．向调伏贪。离恚．向调伏恚。离痴．向调伏痴。汝应答言。我见彼沙门．婆罗门有如是像类。在空闲处．林中树下．卑床草蓐。修行远离。离诸女人。近乐独人。同禅思者。若于彼处。无眼见色可生乐着。无耳声．鼻香．舌味．身触可生乐着。若彼沙门．婆罗门有如是行．如是形貌．如是相。令我等知是沙门。婆罗门离贪．向调伏贪。离恚．向调伏恚。离痴．向调伏痴\n",
              "时。诸沙门．婆罗门长者白佛言。奇哉。世尊。不自誉．不毁他。正说其义。各各自于诸入处。分别染污清净。广说缘起。如如来．应．等正觉说。譬如士夫。溺者能救。闭者能开。迷者示路。闇处然灯。世尊亦复如是。不自誉．不毁他。正说其义。乃至如如来．应．等正觉说\n",
              "尔时。频头城婆罗门长者闻佛所说。欢喜作礼而去\n",
              "（二八一）\n",
              "如是我闻\n",
              "一时。佛住王舍城迦兰陀竹园\n",
              "时。有萦发目揵连出家来诣佛所。共相问讯。问讯已。退坐一面\n",
              "尔时。世尊告萦发目揵连。汝从何来\n",
              "萦发目揵连白佛言。我从彼众多种种异道沙门．婆罗门．遮罗迦出家。集会未曾讲堂听法。从彼林来\n",
              "佛告萦发目揵连。汝为何等福力故。从彼众多种种异道沙门．婆罗门．遮罗迦出家所听其说法\n",
              "萦发目揵连言。我试听其竞胜论义福利。听其相违反论议福利故\n",
              "佛告目揵连。长夜久远。种种异道沙门．婆罗门．遮罗迦出家竞胜论议。相违反论议福利。迭相破坏\n",
              "萦发目揵连白佛言。瞿昙。为诸弟子说何等法福利。令彼转为人说。不谤如来。不增不减。诚说．法说．法次法说。无有余人能来比挍．难诘．诃责\n",
              "佛告目连。明．解脱．果报．福利。为人转说者。不谤如来。不乖其理。法次法说。无有能来比挍．难诘．嫌责\n",
              "萦发目揵连白佛言。瞿昙。诸弟子有法。修习多修习。令明．解脱．福利满足者不\n",
              "佛告萦发目犍连。有七觉分。修习多修习。明．解脱．福利满足\n",
              "萦发目揵连白佛言。有法修习。能令七觉分满足不\n",
              "佛告萦发目揵连。有四念处。修习多修习。能令七觉分满足\n",
              "萦发目揵连白佛。复有法修习多修习。令四念处满足不\n",
              "佛告萦发目揵连。有三妙行。修习多修习。能令四念处满足\n",
              "萦发目揵连白佛言。复有法修习多修习。令三妙行满足不\n",
              "佛告目揵连。有六触入处律仪。修习多修习。令三妙行满足\n",
              "萦发目揵连白佛言。云何六触入处律仪。修习多修习。令三妙行满足\n",
              "佛告目揵连。若眼见适意．可爱念．能长养欲乐．令人缘着之色。彼比丘见已。不喜．不赞叹．不缘．不着．不住。若眼见不适意．不可爱念．顺于苦觉之色。诸比丘见已。不畏．不恶．不嫌．不恚。于彼好色。起眼见已。永不缘着。不好色。起眼见已。永不缘着。内心安住不动。善修解脱。心不懈倦。耳．鼻．舌．身．意识法亦复如是。如是于六触入修习多修习。满足三妙行\n",
              "云何修三妙行。满足四念处。多闻圣弟子于空闲处．林中．树下。作如是学．如是思惟。此身恶行。现世．后世必得恶报。我若行身恶行者。必当自生厌悔。他亦嫌薄。大师亦责。诸梵行者亦复以法而嫌我。恶名流布。遍于诸方。身坏命终。当堕地狱。于身恶行。见现世．后世如是果报。是故除身恶行。修身妙行。口．意恶行亦复如是。是名修习三妙行已。得四念处清净满足\n",
              "云何修四念处。得七觉分满足。目揵连比丘。如是顺身身观住。彼顺身身观住时。摄念安住不忘。尔时。方便修习念觉分。方便修习念觉分已。得念觉分满足。于彼心念选择于法。觉想思量。尔时。方便修习择法觉分。方便修习择法觉分已。逮得择法觉分满足。选择彼法。觉想思量。方便修习精进觉分。方便修习精进觉分已。逮得精进觉分满足。勤精进已。生欢喜心。尔时。修习方便欢喜觉分。修习欢喜觉分已。逮得欢喜觉分满足。心欢喜已。身心止息。尔时。修习猗息觉分。修习猗息觉分已。逮得猗息觉分满足。身心息已。得三摩提。尔时。修习定觉分。修习定觉分已。定觉分满足。谓一其心。贪忧灭息。内身行舍。方便修习舍觉分。方便修习舍觉分已。逮得舍觉分清净满足。受．心．法念处。亦如是说。如是修习四念处．七觉分满足\n",
              "云何修习七觉分。明．解脱．满足。目揵连。若比丘修念觉分。依远离．依离欲．依灭舍。于进趣修念觉分。逮得明．解脱．清净满足。乃至修习舍觉分。亦如是说。是名修习七觉分已。明．解脱．清净满足。如是。目揵连。法法相律。从此岸而到彼岸\n",
              "说是法时。萦发目揵连远尘离垢。得法眼净。时。萦发目揵连见法．得法．知法．入法。度诸疑惑。不由于他。于诸法．律得无所畏。从座起。整衣服。为佛作礼。合掌白佛言。我今宁得于正法．律出家。得具足比丘分不\n",
              "佛告目揵连。汝今已得于正法．律出家。具足得比丘分。得出家已。专精思惟。不放逸住。乃至成阿罗汉\n",
              "（二八二）\n",
              "如是我闻\n",
              "一时。佛住迦微伽罗牟真邻陀林中\n",
              "时。有年少名郁多罗。是波罗奢那弟子。来诣佛所。恭敬问讯已。退坐一面\n",
              "尔时。世尊告郁多罗。汝师波罗奢那为汝等说修诸根不\n",
              "郁多罗言。说已。瞿昙\n",
              "佛告郁多罗。汝师波罗奢那云何说修诸根\n",
              "郁多罗白佛言。我师波罗奢那说。眼不见色。耳不听声。是名修根\n",
              "佛告郁多罗。若如汝波罗奢那说。盲者是修根不。所以者何。如唯盲者眼不见色\n",
              "尔时。尊者阿难在世尊后。执扇扇佛。尊者阿难语郁多言。如波罗奢那所说。聋者是修根不。所以者何。如唯聋者耳不闻声\n",
              "尔时。世尊告尊者阿难。异于贤圣法．律无上修诸根\n",
              "阿难白佛言。唯愿世尊为诸比丘说贤圣法．律无上修根。诸比丘闻已。当受奉行\n",
              "佛告阿难。谛听。善思。当为汝说。缘眼．色。生眼识。见可意色。欲修如来厌离正念正智。眼．色缘生眼识。不可意故。修如来不厌离正念正智。眼．色缘生眼识。可意不可意。欲修如来厌离．不厌离正念正智。眼．色缘生眼识。不可意可意。欲修如来不厌离．厌离正念正智。眼．色缘生眼识。可意不可意。可不可意。欲修如来厌．不厌．俱离舍心住正念正智\n",
              "如是。阿难。若有于此五句。心善调伏．善关闭．善守护．善摄持．善修习。是则于眼．色无上修根。耳．鼻．舌．身．意法亦如是说。阿难。是名贤圣法。律无上修根\n",
              "尊者阿难白佛言。世尊。云何贤圣法．律为贤圣修根\n",
              "佛告阿难。眼．色缘生眼识。生可意。生不可意。生可意不可意。彼圣弟子如是如实知。我眼．色缘生眼识。生可意。生不可意。生可意不可意。此则寂灭。此则胜妙。所谓俱舍。得彼舍已。离厌．不厌。譬如力士顷。如是眼．色缘生眼识生可意。生不可意。生可意不可意。俄尔尽灭。得离厌．不厌。舍\n",
              "如是耳．声缘生耳识。生可意。生不可意。生可意不可意。圣弟子如是如实知。我耳识闻声。生可意。生不可意。生可意不可意。此则寂灭．胜妙。所谓为舍。得舍已。离厌．不厌。譬如大力士夫弹指。发声即灭。如是耳．声缘生耳识。生可意。生不可意。生可意不可意。生已尽灭。是则为舍。得彼舍已。离厌．不厌\n",
              "鼻．香缘生鼻识。生可意。生不可意。生可意不可意。圣弟子如是如实知。鼻．香缘生鼻识。生可意。生不可意。生可意不可意。此则寂灭。此则胜妙。所谓为舍。得彼舍已。离厌．不厌。譬如莲荷。水所不染。如是鼻．香缘生鼻识。生可意。生不可意。生可意不可意。生已尽灭。所谓为舍。得彼舍已。离厌．不厌\n",
              "舌．味缘生舌识。生可意。生不可意。生可意不可意。彼圣弟子如是如实知。舌．味缘生舌识。生可意。生不可意。生可意不可意。生已尽灭。寂灭．胜妙。所谓为舍。得彼舍已。离厌．不厌。譬如力士舌端唾沫。尽唾令灭。如是舌．味缘生舌识。生可意。生不可意。生可意不可意。生已尽灭。所谓为舍。得彼舍已。离厌．不厌\n",
              "身．触缘生身识。生可意。生不可意。生可意不可意。生已尽灭。圣弟子如是如实知。身．触缘生身识。生可意。生不可意。生可意不可意。生已尽灭。寂灭．胜妙。所谓为舍。得彼舍已。离厌．不厌。譬如铁丸烧令极热。小渧水洒。寻即消灭。如是身．触缘生身识。生可意。生不可意。生可意不可意。生已尽灭。所谓为舍。得彼舍已。离厌．不厌\n",
              "意．法缘生意识。生可意。生不可意。生可意不可意。生已速灭。圣弟子如是如实知。意．法缘生意识。生可意。生不可意。生可意不可意。生已尽灭。是则寂灭。是则胜妙。所谓为舍。得彼舍已。离厌．不厌。譬如力士断多罗树头。如是意．法缘生意识。生可意。生不可意。生可意不可意。生已尽灭。所谓为舍。得彼舍已。离厌．不厌。阿难。是为贤圣法．律。为圣弟子修诸根\n",
              "云何为圣法．律觉见迹\n",
              "佛告阿难。眼．色缘生眼识。生可意。生不可意。生可意不可意。彼圣弟子惭耻厌恶。耳．鼻．舌．身．意法缘生意识。生可意。生不可意。生可意不可意。彼圣弟子惭耻厌恶。阿难。是名贤圣法．律觉见迹。阿难。是名贤圣法．律无上修诸根。已说贤圣修诸根。已说觉见迹。阿难。我为诸声闻所作。所作已作。汝等当作所作。广说如箧毒蛇经\n",
              "佛说此经已。尊者阿难闻佛所说。欢喜奉行\n"
            ]
          },
          {
            "id": 12,
            "level": 3,
            "title": "第十二卷",
            "brief": "",
            "media": "858-12.m4a",
            "page": [
              "（二八三）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。若于结所系法随生味着．顾念．心缚。则爱生。爱缘取。取缘有。有缘生。生缘老．病．死．忧．悲．恼苦。如是如是纯大苦聚集。如人种树。初小软弱。爱护令安。壅以粪土。随时溉灌。冷暖调适。以是因缘。然后彼树得增长大。如是。比丘。结所系法味着将养。则生恩爱。爱缘取。取缘有。有缘生。生缘老．病．死．忧．悲．恼苦。如是如是纯大苦聚集\n",
              "若于结所系法随顺无常观。住生灭观．无欲观．灭观．舍观。不生顾念。心不缚着。则爱灭。爱灭则取灭。取灭则有灭。有灭则生灭。生灭则老．病．死．忧．悲．恼苦灭。如是如是纯大苦聚灭。犹如种树。初小软弱。不爱护。不令安隐。不壅粪土。不随时溉灌。冷暖不适。不得增长。若复断根．截枝。段段斩截。分分解析。风飘日炙。以火焚烧。烧以成粪。或扬以疾风。或投之流水。比丘。于意云何。非为彼树断截其根。乃至焚烧。令其磨灭。于未来世成不生法耶\n",
              "答言。如是。世尊\n",
              "如是。比丘。于结所系法随顺无常观。住生灭观。无欲观．灭观．舍观。不生顾念。心不缚着。则爱灭。爱灭则取灭。取灭则有灭。有灭则生灭。生灭则老．病．死．忧．悲．恼苦灭。如是如是纯大苦聚灭\n",
              "佛说此经已。诸比丘闻佛所说。欢喜奉行\n",
              "（二八四）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。若于所取法随生味着．顾念．缚心。其心驱驰。追逐名色。名色缘六入处。六入处缘触。触缘受。受缘爱。爱缘取。取缘有。有缘生。生缘老．病．死．忧．悲．恼苦。如是如是纯大苦聚集。譬大树根干．枝条．柯叶．华果。下根深固。壅以粪土。溉灌以水。彼树坚固。永世不朽。如是。比丘。于所取法随生味着．顾念．心缚。其心驱驰。追逐名色。名色缘六入处。六入处缘触。触缘受。受缘爱。爱缘取。取缘有。有缘生。生缘老．病．死．忧．悲．恼苦。如是如是纯大苦聚集\n",
              "若于所取法随顺无常观。住生灭观．无欲观．灭观．厌观。心不顾念。无所缚着。识则不驱驰．追逐名色。则名色灭。名色灭则六入处灭。六入处灭则触灭。触灭则受灭。受灭则爱灭。爱灭则取灭。取灭则有灭。有灭则生灭。生灭则老．病．死．忧．悲．恼苦灭。如是如是则纯大苦聚灭。犹如种树。不随时爱护令其安隐。不壅粪土。不随时溉灌。冷暖不适。不得增长。若复断根．截枝。段段斩截。分分解析。风飘日炙。以火焚烧。烧以成粪。或扬以疾风。或投之流水。比丘。于意云何。非为彼树断截其根。乃至焚烧。令其磨灭。于未来世成不生法耶\n",
              "答言。如是。世尊\n",
              "如是。比丘。于所取法随顺无常观。住生灭观．无欲观．灭观．舍观。不生顾念。心不缚着。识不驱驰．追逐名色。则名色灭。名色灭则六入处灭。六入处灭则触灭。触灭则受灭。受灭则爱灭。爱灭则取灭。取灭则有灭。有灭则生灭。生灭则老．病．死．忧．悲．恼苦灭。如是纯大苦聚灭\n",
              "佛说此经已。诸比丘闻佛所说。欢喜奉行\n",
              "（二八五）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。我忆宿命未成正觉时。独一静处。专精禅思。生如是念。世间难入。所谓若生．若老．若病．若死．若迁．若受生。然诸众生。生．老．死上及所依不如实知\n",
              "我作是念。何法有故生有。何法缘故生有。即正思惟。起无间等知。有有故生有。有缘故生有\n",
              "复思惟。何法有故有有。何法缘故有有。即正思惟。如实无间等起知。取有故有有。取缘故有有\n",
              "又作是念。取复何缘．何法有故取有。何法缘故取有。即正思惟。如实无间等起知。取法味着．顾念．心缚。爱欲增长。彼爱有故取有。爱故缘取。取缘有。有缘生。生缘老．病．死．忧．悲．恼苦。如是如是纯大苦聚集\n",
              "诸比丘。于意云何。譬如缘膏油及炷。灯明得烧。数增油．炷。彼灯明得久住不\n",
              "答言。如是。世尊\n",
              "如是。诸比丘。于色取味着．顾念．爱缚。增长爱缘故取。取缘有。有缘生。生缘老．病．死．忧．悲．恼苦。如是如是纯大苦聚集\n",
              "我时复作是念。何法无故无此老．病．死。何法灭故老．病．死灭。即正思惟。起如实无间等。无生则无老．病．死。生灭故。则老．病．死灭\n",
              "复作是念。何法无故无生。何法灭故生灭。即正思惟。起如实无间等。有无故生无。有灭故生灭\n",
              "又复思惟。何法无故有无。何法灭故有灭。即正思惟。生如实无间等观。取无故有无。取灭故有灭\n",
              "又作是念。何法无故取无。何法灭故取灭。即正思惟。生如实无间等观。所取法无常．生灭．离欲．灭尽．舍离。心不顾念。心不缚着。爱则灭。彼爱灭故取灭。取灭故有灭。有灭故生灭。生灭故老．病．死．忧．悲．恼苦灭。如是如是纯大苦聚灭\n",
              "诸比丘。于意云何。譬如油．炷然灯。若不增油治炷。非彼灯明未来不生．尽．磨灭耶\n",
              "比丘白佛。如是。世尊\n",
              "如是。诸比丘。于所取法观察无常．生灭．离欲．灭尽．舍离。心不顾念。心不缚着。爱则灭。爱灭则取灭。乃至纯大苦聚灭\n",
              "佛说此经已。诸比丘闻佛所说。欢喜奉行\n",
              "（二八六）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。我忆宿命未成正觉时。独一静处。专精禅思。如上广说。差别者。譬如载樵十束．二十束．三十束．四十束．五十束．百束．千束．百千束。积聚烧然。作大火聚。若复有人增其干草樵薪。诸比丘。于意云何。此火相续长夜炽然不\n",
              "比丘白佛言。如是。世尊\n",
              "如是。诸比丘。于所取法味着．顾念．心缚着。增。其爱缘取。取缘有。乃至纯大苦聚集。诸比丘。若彼火聚炽然。不增樵草。诸比丘。于意云何。彼火当灭不\n",
              "答言。如是。世尊\n",
              "如是。诸比丘。于所取法观察无常．生灭．离欲．灭尽．舍离。心不顾念．缚着。爱则灭。爱灭则取灭。如是广说。乃至纯大苦聚灭\n",
              "佛说此经已。诸比丘闻佛所说。欢喜奉行\n",
              "（二八七）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。我忆宿命未成正觉时。独一静处。专精禅思。作是念。何法有故老死有。何法缘故老死有。即正思惟。生如实无间等。生有故老死有。生缘故老死有。如是有．取．爱．受．触．六入处．名色。何法有故名色有。何法缘故名色有。即正思惟。如实无间等生。识有故名色有。识缘故有名色有。我作是思惟时。齐识而还不能过彼。谓缘识名色。缘名色六入处。缘六入处触。缘触受。缘受爱。缘爱取。缘取有。缘有生。缘生老．病．死．忧．悲．恼苦。如是如是纯大苦聚集\n",
              "我时作是念。何法无故则老死无。何法灭故老死灭。即正思惟。生如实无间等。生无故老死无。生灭故老死灭。如是生．有．取．爱．受．触．六入处．名色．识．行广说\n",
              "我复作是思惟。何法无故行无。何法灭故行灭。即正思惟如实无间等。无明无故行无。无明灭故行灭。行灭故识灭。识灭故名色灭。名色灭故六入处灭。六入处灭故触灭。触灭故受灭。受灭故爱灭。爱灭故取灭。取灭故有灭。有灭故生灭。生灭故老．病．死．忧．悲．恼苦灭。如是如是纯大苦聚灭\n",
              "我时作是念。我得古仙人道．古仙人迳．古仙人道迹。古仙人从此迹去。我今随去。譬如有人游于旷野。披荒觅路。忽遇故道古人行处。彼则随行。渐渐前进。见故城邑．古王宫殿．园观浴池．林木清净。彼作是念。我今当往白王令知。即往白王。大王当知。我游旷野。披荒求路。忽见故道古人行处。我即随行。我随行已。见故城邑．故王宫殿．园观浴池．林流清净。大王可往居止其中。王即往彼。止住其中。丰乐安隐。人民炽盛\n",
              "今我如是。得古仙人道．古仙人迳．古仙人迹。古仙人去处。我得随去。谓八圣道。正见．正志．正语．正业．正命．正方便．正念．正定。我从彼道见老病死．老病死集．老病死灭．老病死灭道迹。见生．有．取．爱．受．触．六入处．名色．识．行．行集．行灭．行灭道迹。我于此法自知自觉。成等正觉。为比丘．比丘尼．优婆塞．优婆夷。及余外道沙门．婆罗门．在家．出家。彼诸四众闻法正向．信乐。知法善。梵行增广。多所饶益。开示显发\n",
              "佛说此经已。诸比丘闻佛所说。欢喜奉行\n",
              "（二八八）\n",
              "如是我闻\n",
              "一时。佛住王舍城迦兰陀竹园\n",
              "尔时。尊者舍利弗．尊者摩诃拘絺罗在耆阇崛山\n",
              "尔时。尊者舍利弗晡时从禅觉。诣尊者摩诃拘絺罗。共相问讯庆慰已。于一面坐。语尊者摩诃拘絺罗。欲有所问。宁有闲暇见答与不\n",
              "尊者摩诃拘絺罗语尊者舍利弗言。仁者且问。知者当答\n",
              "尊者舍利弗问尊者摩诃拘絺罗。云何。尊者摩诃拘絺罗。有老不\n",
              "答言。有\n",
              "尊者舍利弗复问。有死不\n",
              "答言。有\n",
              "复问。云何。老死自作耶。为他作耶。为自他作耶。为非自非他无因作耶\n",
              "答言。尊者舍利弗。老死非自作．非他作．非自他作．亦非非自他作无因作。然彼生缘故有老死\n",
              "如是生．有．取．爱．受．触．六入处．名色。为自作．为他作．为自他作．为非自他无因作\n",
              "答言。尊者舍利弗。名色非自作．非他作．非自他作．非非自他作无因作。然彼名色缘识生\n",
              "复问。彼识为自作．为他作．为自他作．为非自非他无因作\n",
              "答言。尊者舍利弗。彼识非自作．非他作．非自他作．非非自他作无因作。然彼识增名色生\n",
              "尊者舍利弗复问。尊者摩诃拘絺罗。先言名色非自作．非他作．非自他作．非非自他作无因作。然彼名色缘识生。而今复言名色缘识。此义云何\n",
              "尊者摩诃拘絺罗答言。今当说譬。如智者因譬得解。譬如三芦立于空地。展转相依。而得竖立。若去其一。二亦不立。若去其二。一亦不立。展转相依。而得竖立。识缘名色亦复如是。展转相依。而得生长\n",
              "尊者舍利弗言。善哉。善哉。尊者摩诃拘絺罗。世尊声闻中。智慧明达。善调无畏。见甘露法。以甘露法具足身作证者。谓尊者摩诃拘絺罗。乃有如是甚深义辩。种种难问。皆悉能答。如无价宝珠。世所顶戴。我今顶戴尊者摩诃拘絺罗亦复如是。我今于汝所。快得善利。诸余梵行数诣其所。亦得善利。以彼尊者善说法故。我今以此尊者摩诃拘絺罗所说法故。当以三十种赞叹称扬随喜\n",
              "尊者摩诃拘絺罗说老死厌患．离欲．灭尽。是名法师。说生．有．取．爱．受．触．六入处．名色．识。厌患．离欲．灭尽。是名法师。若比丘于老死厌患．离欲．灭尽向。是名法师。乃至识厌患．离欲．灭尽向。是名法师。若比丘于老死厌患．离欲．灭尽。不起诸漏。心善解脱。是名法师。乃至识厌患．离欲．灭尽。不起诸漏。心善解脱。是名法师\n",
              "尊者摩诃拘絺罗语尊者舍利弗言。善哉。善哉。于世尊声闻中。智慧明达。善调无畏。见甘露法。以甘露法具足身作证者。谓尊者舍利弗。能作如是种种甚深正智之问。犹如世间无价宝珠。人皆顶戴。汝今如是。普为一切诸梵行者之所顶戴．恭敬．奉事。我于今日快得善利。得与尊者共论妙义\n",
              "时。二正士更相随喜。各还所住\n",
              "（二八九）\n",
              "如是我闻\n",
              "一时。佛住王舍城迦兰陀竹园\n",
              "尔时。世尊告诸比丘。愚痴无闻凡夫于四大身厌患．离欲．背舍而非识。所以者何。见四大身有增．有减．有取．有舍。而于心．意．识。愚痴无闻凡夫不能生厌．离欲．解脱。所以者何。彼长夜于此保惜系我。若得．若取。言。是我．我所．相在。是故愚痴无闻凡夫不能于彼生厌．离欲．背舍。愚痴无闻凡夫宁于四大身系我．我所。不可于识系我．我所。所以者何。四大色身或见十年住。二十．三十。乃至百年。若善消息。或复小过。彼心．意．识日夜时克。须臾转变。异生异灭。犹如猕猴游林树间。须臾处处。攀捉枝条。放一取一。彼心．意．识亦复如是。异生异灭\n",
              "多闻圣弟子于诸缘起善思惟观察。所谓乐触缘生乐受。乐受觉时。如实知乐受觉。彼乐触灭。乐触因缘生受亦灭止．清凉．息没。如乐受。苦触．喜触．忧触．舍触因缘生舍受。舍受觉时。如实知舍受觉。彼舍触灭。彼舍触因缘生舍受亦灭止．清凉．息没。彼如是思惟。此受触生．触乐．触缚。彼彼触乐故。彼彼受乐。彼彼触乐灭。彼彼受乐亦灭止．清凉．息没。如是。多闻圣弟子于色生厌。于受．想．行．识生厌。厌故不乐。不乐故解脱。解脱知见。我生已尽。梵行已立。所作已作。自知不受后有\n",
              "佛说此经已。诸比丘闻佛所说。欢喜奉行\n",
              "（二九○）\n",
              "如是我闻\n",
              "一时。佛住王舍城迦兰陀竹园\n",
              "尔时。世尊告诸比丘。愚痴无闻凡夫于四大色身生厌．离欲．背舍。但非识。所以者何。四大色身现有增减．有取．有舍。若心．若意．若识。彼愚痴无闻凡夫不能于识生厌．离欲．习舍。长夜保惜系我。若得．若取。言。是我．我所．相在。是故愚痴无闻凡夫不能于彼生厌．离欲．习舍\n",
              "愚痴无闻凡夫宁于四大色身系我．我所。不可于识系我．我所。所以者何。四大色身或见十年住。二十．三十。乃至百年。若善消息。或复少过。彼心．意．识日夜时克。须臾不停。种种转变。异生异灭。譬如猕猴游林树间。须臾处处。攀捉枝条。放一取一。彼心．意．识亦复如是。种种变易。异生异灭\n",
              "多闻圣弟子于诸缘起思惟观察。所谓乐触缘生乐受。乐受觉时。如实知乐受觉。彼乐触灭。乐因缘生乐受亦灭止．清凉．息没。如乐受。苦触．喜触．忧触．舍触因缘生舍受。舍受觉时。如实知舍受觉。彼舍触灭。舍触因缘生舍受亦灭止．清凉．息没。譬如两木相磨。和合生火。若两木离散。火亦随灭。如是诸受缘触集。触生触集。若彼彼触集故。彼彼受亦集。彼彼触集灭故。彼彼受集亦灭止．清凉．息没。多闻圣弟子如是观者。于色解脱。于受．想．行．识解脱。于生．老．病．死．忧．悲．恼苦解脱。我说彼于苦得解脱\n",
              "佛说此经已。诸比丘闻佛所说。欢喜奉行\n",
              "（二九一）\n",
              "如是我闻\n",
              "一时。佛住王舍城迦兰陀竹园\n",
              "尔时。世尊告诸比丘。我说内触法。汝等为取不\n",
              "时。有异比丘从座起。整衣服。稽首礼足。合掌白佛言。世尊。所说内触法。我已取也。时。彼比丘于佛前如是如是自记说。如是如是世尊不悦\n",
              "尔时。尊者阿难在佛后执扇扇佛。佛告阿难。如圣法．律内触法。异于此比丘所说\n",
              "阿难白佛。今正是时。唯愿世尊为诸比丘说贤圣法．律内触法。诸比丘闻已。当受奉行\n",
              "佛告阿难。善哉。谛听。当为汝说。此诸比丘取内触法。应如是思惟。若众生所有种种众苦生。此苦何因．何集．何生．何触。作如是取时。当知此苦亿波提因．亿波提集．亿波提生．亿波提转\n",
              "复次。比丘内触法。又亿波提何因．何集．何生．何触。彼取时当复知亿波提爱因．爱集．爱生．爱触\n",
              "复次。比丘取内触法。当复知爱何因．何集．何生．何触。如是取时当知世间所念谛正之色。于彼爱生而生．系而系．住而住\n",
              "若诸沙门．婆罗门于世间所念谛正之色。作常想．恒想．安隐想．无病想．我想．我所想而见。则于此色爱增长。爱增长已。亿波提增长。亿波提增长已。苦增长。苦增长已。则不解脱生．老．病．死．忧．悲．恼苦。我说彼不解脱苦。譬如路侧清凉池水。香味具足。有人以毒着中。阳春之月。诸行路者风热渴逼。竞来欲饮。有人语言。士夫。此是清凉。色香味具足。然中有毒。汝等勿饮。若当饮者。或令汝死。或近死苦。而彼渴者不信而饮。虽得美味。须臾或死。或近死苦。如是。沙门婆罗门见世间可念端政之色。作常见．恒见．安隐见．无病见．我．我所见。乃至不得解脱生．老．病．死．忧．悲．恼苦\n",
              "若诸沙门．婆罗门于世间可念端政之色观察如病．如痈．如刺．如杀．无常．苦．空．非我。彼爱则离。爱离故亿波提离。亿波提离故则苦离。苦离故则生．老．病．死．忧．悲．恼苦离。譬如路侧清凉池水。香味具足。有人以毒着中。阳春之月。诸行路者风热渴逼。竞来欲饮。有人语言。此水有毒。汝等勿饮。若当饮者。或令汝死。或近死苦。彼则念言。此水有毒。若当饮者。或令我死。或近死苦。我且忍渴。食干麨饭。不取水饮。如是。沙门．婆罗门于世间可念之色观察如病．如痈．如刺．如杀．无常．苦．空．非我。乃至解脱生．老．病．死．忧．悲．恼苦。是故。阿难。于此法如是见．如是闻．如是觉．如是知。于过去．未来亦如此道。如是观察\n",
              "佛说此经已。诸比丘闻佛所说。欢喜奉行\n",
              "（二九二）\n",
              "如是我闻\n",
              "一时。佛住王舍城迦兰陀竹园\n",
              "尔时。世尊告诸比丘。云何思量观察正尽苦。究竟苦边。时。思量众生所有众苦。种种差别。此诸苦何因．何集．何生．何触。思量取因．取集．取生．取触。若彼取灭无余。众苦则灭。彼所乘苦灭道迹如实知。修行彼向次法。是名比丘向正尽苦。究竟苦边。所谓取灭\n",
              "复次。比丘思量观察正尽苦。究竟苦边。时。思量彼取何因．何集．何生．何触。思量彼取爱因．爱集．爱生．爱触。彼爱永灭无余。取亦随灭。彼所乘取灭道迹如实知。修习彼向次法。是名比丘向正尽苦。究竟苦边。所谓爱灭\n",
              "复次。比丘思量观察正尽苦。究竟苦边。则思量彼爱何因．何集．何生．何触。知彼爱受因．受集．受生．受触。彼受永灭无余。则爱灭。彼所乘爱灭道迹如实知。修习彼向次法。是名比丘向正尽苦。究竟苦边。所谓受灭\n",
              "复次。比丘思量观察正尽苦。究竟苦边。时。思量彼受何因．何集．何生．何触。知彼受触因．触集．触生．触缘。彼触永灭无余。则受灭。彼所乘触灭道迹如实知。修习彼向次法。是名比丘向正尽苦。究竟苦边\n",
              "复次。比丘思量观察正尽苦。究竟苦边。时。思量彼触何因．何集．何生．何触。当知彼触六入处因．六入处集．六入处生．六入处触。彼六入处欲灭无余。则触灭。彼所乘六入处灭道迹如实知。修习彼向次法。是名比丘向正尽苦。究竟苦边\n",
              "复次。比丘思量观察正尽苦。究竟苦边。时。思量彼六入处何因．何集．何生．何触。知彼六入处名色因．名色集．名色生．名色触。名色永灭无余。则六入处灭。彼所乘名色灭道迹如实知。修习彼向次法。是名比丘向正尽苦。究竟苦边。所谓名色灭\n",
              "复次。比丘思量正尽苦。究竟苦边。时。思量名色何因．何集．何生．何触。知彼名色识因．识集．识生．识触。彼识欲灭无余。则名色灭。彼所乘识灭道迹如实知。修习彼向次法。是名比丘向正尽苦。究竟苦边。所谓识灭\n",
              "复次。比丘思量观察正尽苦。究竟苦边。时。思量彼识何因．何集．何生．何触。知彼识行因．行集．行生．行触。作诸福行。善识生。作诸不福不善行。不善识生。作无所有行。无所有识生。是为彼识行因．行集．行生．行触。彼行欲灭无余。则识灭。彼所乘行灭道迹如实知。修习彼向次法。是名比丘向正尽苦。究竟苦边。所谓行灭\n",
              "复次。比丘思量观察正尽苦。究竟苦边。时。思量彼行何因．何集．何生．何触。知彼行无明因．无明集．无明生．无明触。彼福行无明缘。非福行亦无明缘。非福不福行亦无明缘\n",
              "是故当知。彼行无明因．无明集．无明生．无明触。彼无明永灭无余。则行灭。彼所乘无明灭道迹如实知。修习彼向次法。是名比丘向正尽苦。究竟苦边。所谓无明灭\n",
              "佛告比丘。于意云何。若不乐无明而生明。复缘彼无明作福行．非福行．无所有行不\n",
              "比丘白佛。不也。世尊。所以者何。多闻圣弟子不乐无明而生明。无明灭则行灭。行灭则识灭。如是乃至生．老．病．死．忧．悲．恼苦灭。如是如是纯大苦聚灭\n",
              "佛言。善哉。善哉。比丘。我亦如是说。汝亦知此。于彼彼法起彼彼法。生彼彼法。灭彼彼法。灭止．清凉．息没。若多闻圣弟子无明离欲而生明。身分齐受所觉。身分齐受所觉时如实知。若寿分齐受所觉。寿分齐受所觉时如实知。身坏时寿命欲尽。于此诸受一切所觉灭尽无余。譬如力士取新熟瓦器。乘热置地。须臾散坏。热势悉灭。如是。比丘无明离欲而生明。身分齐受所觉如实知。寿分齐受所觉如实知。身坏命终。一切受所觉悉灭无余\n",
              "佛说此经已。诸比丘闻佛所说。欢喜奉行\n",
              "（二九三）\n",
              "如是我闻\n",
              "一时。佛住王舍城迦兰陀竹园\n",
              "尔时。世尊告异比丘。我已度疑。离于犹豫。拔邪见刺。不复退转。心无所著故。何处有我为彼比丘说法。为彼比丘说贤圣出世空相应缘起随顺法。所谓有是故是事有。是事有故是事起。所谓缘无明行。缘行识。缘识名色。缘名色六入处。缘六入处触。缘触受。缘受爱。缘爱取。缘取有。缘有生。缘生老．死．忧．悲．恼苦。如是如是纯大苦聚集。乃至如是纯大苦聚灭\n",
              "如是说法。而彼比丘犹有疑惑犹豫。先不得得想．不获获想．不证证想。今闻法已。心生忧苦．悔恨．蒙没．障碍。所以者何。此甚深处。所谓缘起。倍复甚深难见。所谓一切取离．爱尽．无欲．寂灭．涅槃。如此二法。谓有为．无为。有为者若生．若住．若异．若灭。无为者不生．不住．不异．不灭。是名比丘诸行苦寂灭涅槃。因集故苦集。因灭故苦灭。断诸迳路。灭于相续。相续灭灭。是名苦边。比丘。彼何所灭。谓有余苦。彼若灭止．清凉．息没。所谓一切取灭．爱尽．无欲．寂灭．涅槃\n",
              "佛说此经已。诸比丘闻佛所说。欢喜奉行\n",
              "（二九四）\n",
              "如是我闻\n",
              "一时。佛住王舍城迦兰陀竹园\n",
              "尔时。世尊告诸比丘。愚痴无闻凡夫无明覆。爱缘系得此识身。内有此识身。外有名色。此二因缘生触。此六触入所触。愚痴无闻凡夫苦．乐受觉。因起种种。云何为六。眼触入处。耳．鼻．舌．身．意触入处。若黠慧者无明覆。爱缘系得此识身。如是内有识身。外有名色。此二缘生六触入处。六触所触故。智者生苦．乐受觉。因起种种。何等为六。眼触入处。耳．鼻．舌．身．意触入处。愚夫．黠慧。彼于我所修诸梵者。有何差别\n",
              "比丘白佛言。世尊是法根．法眼．法依。善哉。世尊。唯愿演说。诸比丘闻已。当受奉行\n",
              "尔时。世尊告诸比丘。谛听。善思。当为汝说。诸比丘。彼愚痴无闻凡夫无明所覆。爱缘所系。得此识身。彼无明不断。爱缘不尽。身坏命终。还复受身。还受身故。不得解脱生．老．病．死．忧．悲．恼苦。所以者何。此愚痴凡夫本不修梵行。向正尽苦。究竟苦边故。是故身坏命终。还复受身。还受身故。不得解脱生．老．病．死．忧．悲．恼苦\n",
              "若黠慧者无明所覆。爱缘所系。得此识身。彼无明断。爱缘尽。无明断。爱缘尽故。身坏命终。更不复受。不更受故。得解脱生．老．病．死．忧．悲．恼苦。所以者何。彼先修梵行。正向尽苦。究竟苦边故。是故彼身坏命终。更不复受。更不受故。得解脱生．老．病．死．忧．悲．恼苦。是名凡夫及黠慧者。彼于我所修诸梵行。种种差别\n",
              "佛说此经已。诸比丘闻佛所说。欢喜奉行\n",
              "（二九五）\n",
              "如是我闻\n",
              "一时。佛住王舍城迦兰陀竹园\n",
              "尔时。世尊告诸比丘。此身非汝所有。亦非余人所有。谓六触入处。本修行愿。受得此身。云何为六。眼触入处。耳．鼻．舌．身．意触入处。彼多闻圣弟子于诸缘起善正思惟观察。有此六识身．六触身．六受身．六想身．六思身。所谓此有故。有当来生．老．病．死．忧．悲．恼苦。如是如是纯大苦聚集。是名有因有缘世间集。谓此无故。六识身无。六触身．六受身．六想身．六思身无。谓此无故。无有当来生．老．病．死．忧．悲．恼苦。如是如是纯大苦聚灭。若多闻圣弟子于世间集．世间灭如实正知。善见．善觉．善入。是名圣弟子招此善法．得此善法．知此善法．入此善法。觉知．觉见世间生灭。成就贤圣出离．实寂．正尽苦。究竟苦边。所以者何。谓多闻圣弟子世间集灭如实知。善见．善觉．善入故\n",
              "佛说此经已。诸比丘闻佛所说。欢喜奉行\n",
              "（二九六）\n",
              "如是我闻\n",
              "一时。佛住王舍城迦兰陀竹园\n",
              "尔时。世尊告诸比丘。我今当说因缘法及缘生法\n",
              "云何为因缘法。谓此有故彼有。谓缘无明行。缘行识。乃至如是如是纯大苦聚集\n",
              "云何缘生法。谓无明．行。若佛出世。若未出世。此法常住。法住法界。彼如来自所觉知。成等正觉。为人演说。开示显发。谓缘无明有行。乃至缘生有老死。若佛出世。若未出世。此法常住。法住法界。彼如来自觉知。成等正觉。为人演说。开示显发。谓缘生故。有老．病．死．忧．悲．恼苦。此等诸法。法住．法空．法如．法尔。法不离如。法不异如。审谛真实．不颠倒。如是随顺缘起。是名缘生法。谓无明．行．识．名色．六入处．触．受．爱．取．有．生．老．病．死．忧．悲．恼苦。是名缘生法\n",
              "多闻圣弟子于此因缘法．缘生法正知善见。不求前际。言。我过去世若有．若无。我过去世何等类。我过去世何如。不求后际。我于当来世为有．为无。云何类。何如。内不犹豫。此是何等。云何有此为前。谁终当云何之。此众生从何来。于此没当何之。若沙门．婆罗门起凡俗见所系。谓说我见所系．说众生见所系．说寿命见所系．忌讳吉庆见所系。尔时悉断．悉知。断其根本。如截多罗树头。于未来世。成不生法。是名多闻圣弟子于因缘法．缘生法如实正知。善见．善觉．善修．善入\n",
              "佛说此经已。诸比丘闻佛所说。欢喜奉行\n",
              "（二九七）\n",
              "如是我闻\n",
              "一时。佛住拘留搜调牛聚落\n",
              "尔时。世尊告诸比丘。我当为汝等说法。初．中．后善。善义善味。纯一清净。梵行清白。所谓大空法经。谛听。善思。当为汝说。云何为大空法经。所谓此有故彼有。此起故彼起。谓缘无明行。缘行识。乃至纯大苦聚集\n",
              "缘生老死者。若有问言。彼谁老死。老死属谁。彼则答言。我即老死。今老死属我。老死是我。所言。命即是身。或言。命异身异。此则一义。而说有种种。若见言。命即是身。彼梵行者所无有。若复见言。命异身异。梵行者所无有。于此二边。心所不随。正向中道。贤圣出世。如实不颠倒正见。谓缘生老死。如是生．有．取．爱受．触．六入处．名色．识．行。缘无明故有行\n",
              "若复问言。谁是行。行属谁。彼则答言。行则是我。行是我所。彼如是。命即是身。或言。命异身异。彼见命即是身者。梵行者无有。或言命异身异者。梵行者亦无有。离此二边。正向中道。贤圣出世。如实不颠倒正见所知。所谓缘无明行\n",
              "诸比丘。若无明离欲而生明。彼谁老死。老死属谁者。老死则断。则知断其根本。如截多罗树头。于未来世成不生法。若比丘无明离欲而生明。彼谁生。生属谁。乃至谁是行。行属谁者。行则断。则知断其根本。如截多罗树头。于未来世成不生法。若比丘无明离欲而生明。彼无明灭则行灭。乃至纯大苦聚灭。是名大空法经\n",
              "佛说此经已。诸比丘闻佛所说。欢喜奉行\n",
              "（二九八）\n",
              "如是我闻\n",
              "一时。佛住拘留搜调牛聚落\n",
              "尔时。世尊告诸比丘。我今当说缘起法法说．义说。谛听。善思。当为汝说\n",
              "云何缘起法法说。谓此有故彼有。此起故彼起。谓缘无明行。乃至纯大苦聚集。是名缘起法法说\n",
              "云何义说。谓缘无明行者。彼云何无明。若不知前际．不知后际．不知前后际。不知于内．不知于外．不知内外。不知业．不知报．不知业报。不知佛．不知法．不知僧。不知苦．不知集．不知灭．不知道。不知因．不知因所起法。不知善不善．有罪无罪．习不习。若劣．若胜．染污．清净。分别缘起。皆悉不知。于六触入处。不如实觉知。于彼彼不知．不见．无无间等．痴闇．无明．大冥。是名无明\n",
              "缘无明行者。云何为行。行有三种。身行．口行．意行。缘行识者。云何为识。谓六识身。眼识身．耳识身．鼻识身．舌识身．身识身．意识身。缘识名色者。云何名。谓四无色阴。受阴．想阴．行阴．识阴。云何色。谓四大．四大所造色。是名为色。此色及前所说名是为名色。缘名色六入处者。云何为六入处。谓六内入处。眼入处．耳入处．鼻入处．舌入处．身入处．意入处。缘六入处触者。云何为触。谓六触身。眼触身．耳触身．鼻触身．舌触身．身触身．意触身。缘触受者。云何为受。谓三受。苦受．乐受．不苦不乐受。缘受爱者。彼云何为爱。谓三爱。欲爱．色爱．无色爱。缘爱取者。云何为取。四取。欲取．见取．戒取．我取。缘取有者。云何为有。三有。欲有．色有．无色有。缘有生者。云何为生。若彼彼众生。彼彼身种类一生。超越和合出生。得阴．得界．得入处．得命根。是名为生。缘生老死者。云何为老。若发白露顶。皮缓根熟。支弱背偻。垂头呻吟。短气前输。柱杖而行。身体黧黑。四体班驳。闇钝垂熟。造行艰难羸劣。是名为老。云何为死。彼彼众生。彼彼种类没．迁移．身坏．寿尽．火离．命灭。舍阴时到。是名为死。此死及前说老。是名老死。是名缘起义说\n",
              "佛说此经已。诸比丘闻佛所说。欢喜奉行\n",
              "（二九九）\n",
              "如是我闻\n",
              "一时。佛住拘留搜调牛聚落\n",
              "时。有异比丘来诣佛所。稽首礼足。退坐一面。白佛言。世尊。谓缘起法为世尊作。为余人作耶\n",
              "佛告比丘。缘起法者。非我所作。亦非余人作。然彼如来出世及未出世。法界常住。彼如来自觉此法。成等正觉。为诸众生分别演说。开发显示。所谓此有故彼有。此起故彼起。谓缘无明行。乃至纯大苦聚集。无明灭故行灭。乃至纯大苦聚灭\n",
              "佛说此经已。时。彼比丘闻佛所说。欢喜奉行\n",
              "（三○○）\n",
              "如是我闻\n",
              "一时。佛住拘留搜调牛聚落\n",
              "时。有异婆罗门来诣佛所。与世尊面相庆慰。庆慰已。退坐一面。白佛言。云何。瞿昙。为自作自觉耶\n",
              "佛告婆罗门。我说此是无记。自作自觉。此是无记\n",
              "云何。瞿昙。他作他觉耶\n",
              "佛告婆罗门。他作他觉。此是无记\n",
              "婆罗门白佛。云何。我问自作自觉。说言无记。他作他觉。说言无记。此义云何\n",
              "佛告婆罗门。自作自觉则堕常见。他作他觉则堕断见。义说．法说。离此二边。处于中道而说法。所谓此有故彼有。此起故彼起。缘无明行。乃至纯大苦聚集。无明灭则行灭。乃至纯大苦聚灭\n",
              "佛说此经已。彼婆罗门欢喜随喜。从座起去\n",
              "（三○一）\n",
              "如是我闻\n",
              "一时。佛住那梨聚落深林中待宾舍\n",
              "尔时。尊者[跳-兆+散]陀迦旃延诣佛所。稽首佛足。退住一面。白佛言。世尊。如世尊说正见。云何正见。云何世尊施设正见\n",
              "佛告[跳-兆+散]陀迦旃延。世间有二种依。若有．若无。为取所触。取所触故。或依有．或依无。若无此取者。心境系着使不取．不住．不计我苦生而生。苦灭而灭。于彼不疑．不惑。不由于他而自知。是名正见。是名如来所施设正见。所以者何。世间集如实正知见。若世间无者不有。世间灭如实正知见。若世间有者无有。是名离于二边说于中道。所谓此有故彼有。此起故彼起。谓缘无明行。乃至纯大苦聚集。无明灭故行灭。乃至纯大苦聚灭\n",
              "佛说此经已。尊者[跳-兆+散]陀迦旃延闻佛所说。不起诸漏。心得解脱。成阿罗汉\n",
              "（三○二）\n",
              "如是我闻\n",
              "一时。佛住王舍城耆阇崛山\n",
              "尔时。世尊晨朝着衣持钵。出耆阇崛山。入王舍城乞食\n",
              "时。有阿支罗迦叶为营小事。出王舍城。向耆阇崛山。遥见世尊。见已。诣佛所。白佛言。瞿昙。欲有所问。宁有闲暇见答与不\n",
              "佛告迦叶。今非论时。我今入城乞食。来还则是其时。当为汝说\n",
              "第二亦如是说。第三复问。瞿昙。何为我作留难。瞿昙。云何有异。我今欲有所问。为我解说\n",
              "佛告阿支罗迦叶。随汝所问\n",
              "阿支罗迦叶白佛言。云何。瞿昙。苦自作耶\n",
              "佛告迦叶。苦自作者。此是无记\n",
              "迦叶复问。云何。瞿昙。苦他作耶\n",
              "佛告迦叶。苦他作者。此亦无记\n",
              "迦叶复问。苦自他作耶\n",
              "佛告迦叶。苦自他作。此亦无记\n",
              "迦叶复问。云何。瞿昙。苦非自非他无因作耶\n",
              "佛告迦叶。苦非自非他。此亦无记\n",
              "迦叶复问。云何无因作者。瞿昙。所问苦自作耶。答言无记。他作耶。自他作耶。非自非他无因作耶。答言无记。今无此苦耶\n",
              "佛告迦叶。非无此苦。然有此苦\n",
              "迦叶白佛言。善哉。瞿昙。说有此苦。为我说法。令我知苦见苦\n",
              "佛告迦叶。若受即自受者。我应说苦自作。若他受他即受者。是则他作。若受自受他受。复与苦者。如是者自他作。我亦不说。若不因自他。无因而生苦者。我亦不说。离此诸边。说其中道。如来说法。此有故彼有。此起故彼起。谓缘无明行。乃至纯大苦聚集。无明灭则行灭。乃至纯大苦聚灭\n",
              "佛说此经已。阿支罗迦叶远尘离垢。得法眼净\n",
              "时。阿支罗迦叶见法．得法．知法．入法。度诸狐疑。不由他知．不因他度。于正法．律心得无畏。合掌白佛言。世尊。我今已度。我从今日。归依佛．归依法．归依僧。尽寿作优婆塞。证知我\n",
              "阿支罗迦叶闻佛所说。欢喜随喜。作礼而去\n",
              "时。阿支罗迦叶辞世尊去不久。为护犊牸牛所触杀。于命终时。诸根清净。颜色鲜白\n",
              "尔时。世尊入城乞食。时。有众多比丘亦入王舍城乞食。闻有传说。阿支罗迦叶从世尊闻法。辞去不久。为牛所触杀。于命终时。诸根清净。颜色鲜白。诸比丘乞食已。还出。举衣钵。洗足。诣世尊所。稽首礼足。退坐一面。白佛言。世尊。我今晨朝众多比丘入城乞食。闻阿支罗迦叶从世尊闻法．律。辞去不久。为护犊牛所触杀。于命终时。诸根清净。颜色鲜白。世尊。彼生何趣。何处受生。彼何所得\n",
              "佛告诸比丘。彼已见法．知法．次法．不受于法。已般涅槃。汝等当往供养其身\n",
              "尔时。世尊为阿支罗迦叶受第一记\n",
              "（三○三）\n",
              "如是我闻\n",
              "一时。佛住王舍城耆阇崛山中\n",
              "尔时。世尊晨朝着衣持钵。入王舍城乞食。于路见玷牟留外道出家。小有所营。至耆阇崛山游行。遥见世尊。往诣其所。共相庆慰。共相庆慰已。于一面住。白佛言。瞿昙。欲有所问。宁有闲暇为解说不\n",
              "佛告玷牟留外道出家。今非论时。须入城乞食。来还当为汝说\n",
              "第二说亦如是。第三复请。沙门瞿昙。将于我所作留难不。欲有所问。为我解说\n",
              "佛告玷牟留外道出家。随汝意问。当为汝说\n",
              "玷牟留外道出家即问。沙门瞿昙。苦．乐自作耶\n",
              "佛告玷牟留外道出家。说苦．乐自作者。此是无记\n",
              "复问。沙门瞿昙。苦．乐他作耶\n",
              "佛告玷牟留外道出家。说苦．乐他作者。此是无记\n",
              "复问。瞿昙。苦．乐为自他作耶\n",
              "佛告玷牟留外道出家。说苦．乐自他作者。此是无记\n",
              "复问。瞿昙。苦．乐非自非他无因作耶\n",
              "佛告玷牟留外道出家。说苦．乐非自非他无因作者。此是无记\n",
              "广说如上阿支罗迦叶经。乃至世尊为玷牟留外道出家受第一记\n"
            ]
          },
          {
            "id": 13,
            "level": 3,
            "title": "第十三卷",
            "brief": "",
            "media": "858-13.m4a",
            "page": [
              "（三○四）\n",
              "如是我闻\n",
              "一时。佛住拘留搜调牛聚落\n",
              "尔时。世尊告诸比丘。我今当为汝等说法。初．中．后善。善义善味。纯一满净。梵行清白。谛听。善思。有六六法。何等为六六法。谓六内入处．六外入处．六识身．六触身．六受身．六爱身\n",
              "何等为六内入处。谓眼入处．耳入处．鼻入处．舌入处．身入处．意入处。何等为六外入处。色入处．声入处．香入处．味入处．触入处．法入处。云何六识身。谓眼识身．耳识身．鼻识身．舌识身．身识身．意识身。云何六触身。谓眼触．耳触．鼻触．舌触．身触．意触。云何六受身。谓眼触生受．耳触生受．鼻触生受．舌触生受．身触生受．意触生受。云何六爱身。谓眼触生爱．耳触生爱．鼻触生爱．舌触生爱．身触生爱．意触生爱\n",
              "若有说言眼是我。是则不然。所以者何。眼生灭故。若眼是我者。我应受生死。是故说眼是我者。是则不然。如是若色．若眼识．眼触．眼触生受若是我者。是则不然。所以者何。眼触生受是生灭法。若眼触生受是我者。我复应受生死。是故说眼触生受是我者。是则不然。是故眼触生受非我。如是耳．鼻．舌．身．意触生受非我。所以者何。意触生受是生灭法。若是我者。我复应受生死。是故意触生受是我者。是则不然。是故意触生受非我\n",
              "如是。比丘。当如实知眼所作．智所作．寂灭所作。开发神通。正向涅槃。云何如实知见眼所作。乃至正向涅槃。如是。比丘。眼非我。若色．眼识．眼触．眼触因缘生受。内觉若苦．若乐．不苦不乐。彼亦观察非我。耳．鼻．舌．身．意亦如是说。是名如实知见眼所作。乃至正向涅槃。是名六六法经\n",
              "佛说此经已。诸比丘闻佛所说。欢喜奉行\n",
              "（三○五）\n",
              "如是我闻\n",
              "一时。佛住拘留搜调牛聚落\n",
              "尔时。世尊告诸比丘。我今当为汝等说法。初．中．后善。善义善味。纯一满净。梵行清白。所谓六分别六入处经。谛听。善思。当为汝说\n",
              "何等为六分别六入处经。谓于眼入处不如实知见者。色．眼识．眼触．眼触因缘生受。内觉若苦．若乐．不苦不乐。不如实知见。不如实知见故。于眼染着。若色．眼识．眼触．眼触因缘生受。内觉若苦．若乐．不苦不乐。皆生染着。如是耳．鼻．舌．身．意。若法．意识．意触．意触因缘生受。内觉若苦．若乐．不苦不乐。不如实知见。不如实知见故。生染着。如是染着相应．愚闇．顾念．结缚其心。长养五受阴。及当来有受．贪．喜悉皆增长。身心疲恶。身心坏烧然。身心炽然。身心狂乱。身生苦觉。彼身生苦觉故。于未来世生．老．病．死．忧．悲．恼苦悉皆增长。是名纯一大苦阴聚集\n",
              "诸比丘。若于眼如实知见。若色．眼识．眼触．眼触因缘生受。内觉若苦．若乐．不苦不乐。如实知见。见已于眼不染着。若色．眼识．眼触．眼触因缘生受。内觉若苦．若乐．不苦不乐。不染着。如是耳．鼻．舌．身．意法如实知见。若法．意识．意触．意触因缘生受。内觉若苦．若乐．不苦不乐。如实知见。如实知见故。于意不染着。若法．意识．意触．意触因缘生受。内觉若苦．若乐．不苦不乐。不染。不染着故。不相杂．不愚闇．不顾念．不系缚。损减五受阴。当来有爱．贪．喜。彼彼染着悉皆消灭。身不疲苦。心不疲苦。身不烧。心不烧。身不炽然。心不炽然。身觉乐。心觉乐。身心觉乐故。于未来世生．老．病．死．忧．悲．恼苦悉皆消灭。如是纯大苦聚阴灭\n",
              "作如是知．如是见者。名为正见修习满足。正志．正方便．正念．正定。前说正语．正业．正命清净修习满足。是名修习八圣道清净满足。八圣道修习满足已。四念处修习满足。四正勤．四如意足．五根．五力．七觉分修习满足\n",
              "若法应知．应了者。悉知．悉了。若法应知．应断者。悉知．悉断。若法应知．应作证者。悉皆作证。若法应知．应修习者。悉已修习。何等法应知．应了。悉知．悉了所谓名色。何等法应知．应断。所谓无明及有爱。何等法应知．应证。所谓眼．解脱。何等法应知．应修。所谓正观。若比丘于此法应知．应了。悉知．悉了。若法应知．应断者。悉知．悉断。若法应知．应作证者。悉知．悉证。若法应知．应修者。悉知．悉修。是名比丘断爱结缚。正无间等。究竟苦边。诸比丘。是名六分别六入处经\n",
              "佛说此经已。诸比丘闻佛所说。欢喜奉行\n",
              "（三○六）\n",
              "如是我闻\n",
              "一时。佛住舍卫国祇树给孤独园\n",
              "时。有异比丘独一静处。专精思惟。作是念。比丘云何知．云何见而得见法。作是思惟已。从禅起。往诣佛所。稽首礼足。退坐一面。白佛言。世尊。我独一静处。专精思惟。作是念。比丘云何知．云何见而得见法\n",
              "尔时。世尊告彼比丘。谛听。善思。当为汝说。有二法。何等为二。眼．色为二。如是广说。乃至非其境界故。所以者何。眼．色缘生眼识。三事和合触。触俱生受．想．思。此四无色阴．眼．色。此等法名为人。于斯等法作人想．众生．那罗．摩[少/兔]阇．摩那婆．士夫．福伽罗．耆婆．禅头\n",
              "又如是说。我眼见色。我耳闻声。我鼻嗅香。我舌尝味。我身觉触。我意识法。彼施设又如是言说。是尊者如是名。如是生。如是姓。如是食。如是受苦乐。如是长寿。如是久住。如是寿分齐。比丘。是则为想。是则为志。是则言说。此诸法皆悉无常．有为．思愿缘生。若无常．有为．思愿缘生者。彼则是苦。又复彼苦生。亦苦住。亦苦灭。亦苦数数出生。一切皆苦。若复彼苦无余断。吐尽．离欲．灭．息没。余苦更不相续。不出生。是则寂灭。是则胜妙。所谓舍一切有余．一切爱尽．无欲．灭尽．涅槃。耳．鼻．舌．身触缘生身识。三事和合触。触俱生受．想．思。此四是无色阴。身根是色阴。此名为人。如上说。乃至灭尽。涅槃。缘意。法生意识．三事和合触。触俱生受。想．思。此四无色阴．四大。士夫所依。此等法名为人。如上广说。乃至灭尽．涅槃。若有于此诸法。心随入。住解脱不退转。于彼所起系着。无有我。比丘。如是知．如是见。则为见法\n",
              "佛说此经已。诸比丘闻佛所说。欢喜奉行\n",
              "（三○七）\n",
              "如是我闻\n",
              "一时。佛住舍卫国祇树给孤独园\n",
              "时。有异比丘独一静处。专精思惟。作是念。云何知．云何见。名为见法。思惟已。从禅起。往诣佛所。稽首礼足。退坐一面。白佛言。世尊。我独一静处。专精思惟。作是念。比丘云何知．云何见。名为见法。今问世尊。唯愿解说\n",
              "佛告比丘。谛听。善思。当为汝说。有二法。眼．色。缘生眼识。如上广说。尊者。如所说偈\n",
              "眼色二种缘　　生于心心法\n",
              "识触及俱生　　受想等有因\n",
              "非我非我所　　亦非福伽罗\n",
              "亦非摩[少/兔]阇　　亦非摩那婆\n",
              "是则为生灭　　苦阴变易法\n",
              "于斯等作想　　施设于众生\n",
              "那罗摩[少/兔]阇　　及与摩那婆\n",
              "亦余众多想　　皆因苦阴生\n",
              "诸业爱无明　　因积他世阴\n",
              "余沙门异道　　异说二法者\n",
              "彼但有言说　　闻已增痴惑\n",
              "贪爱息无余　　无明没永灭\n",
              "爱尽众苦息　　无上佛眼说\n",
              "佛说此经已。诸比丘闻佛所说。欢喜奉行\n",
              "（三○八）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。诸天．世人于色染着爱乐住。彼色若无常．变易．灭尽。彼诸天．人则生大苦。于声．香．味．触．法染着爱乐住。彼法变易．无常．灭尽。彼诸天．人得大苦住\n",
              "如来于色．色集．色灭．色味．色患．色离如实知。如实知已。于色不复染着爱乐住。彼色变易．无常．灭尽。则生乐住。于声．香．味．触．法。集．灭．味．患．离如实知。如实知已。不复染着爱乐住。彼色变易．无常．灭尽。则生乐住。所以者何。眼．色缘生眼识。三事和合触。触缘受。若苦．若乐．不苦不乐。此三受集。此受灭．此受患．此受离如实知。于彼色因缘生阨碍。阨碍尽已。名无上安隐涅槃。耳．鼻．舌．身．意法缘生意识。三事和合触。触缘受。若苦．若乐．不苦不乐。彼受集．受灭．受味．受患．受离如实知。如实知已。彼法因缘生阨碍。阨碍尽已。名无上安隐涅槃\n",
              "尔时。世尊而说偈言\n",
              "于色声香味　　触法六境界\n",
              "一向生喜悦　　爱染深乐着\n",
              "诸天及世人　　唯以此为乐\n",
              "变易灭尽时　　彼则生大苦\n",
              "唯有诸贤圣　　见其灭为乐\n",
              "世间之所乐　　观察悉为怨\n",
              "贤圣见苦者　　世间以为乐\n",
              "世间之所苦　　于圣则为乐\n",
              "甚深难解法　　世间疑惑生\n",
              "大闇所昏没　　盲冥无所见\n",
              "唯有智慧者　　发朦开大明\n",
              "如是甚深句　　非圣孰能知\n",
              "不还受身者　　深达谛明了\n",
              "佛说此经已。诸比丘闻佛所说。欢喜奉行\n",
              "（三○九）\n",
              "如是我闻\n",
              "一时。佛住瞻婆国揭伽池侧\n",
              "尔时。尊者鹿纽来诣佛所。稽首礼足。退坐一面。白佛言。世尊。如世尊说。有第二住。有一一住。彼云何第二住。云何一一住\n",
              "佛告鹿纽。善哉。善哉。鹿纽。能问如来如是之义\n",
              "佛告鹿纽。若眼识色可爱．乐．念．可意。长养于欲。彼比丘见已。喜乐．赞叹．系着住。爱乐．赞叹．系着住已。心转欢喜。欢喜已深乐。深乐已贪爱。贪爱已阨碍。欢喜．深乐．贪爱．阨碍者。是名第二住。耳．鼻．舌．身．意亦如是说。鹿纽。有如是像类比丘。正使空闲独处。犹名第二住。所以者何。爱喜不断不灭故。爱欲不断．不知者。诸佛如来说第二住\n",
              "若有比丘。于可爱．乐．念．可意。长养于欲色。彼比丘见已不喜乐．不赞叹．不系着住。不喜乐．不赞叹．不系着住已。不欢喜。不欢喜故不深乐。不深乐故不贪爱。不贪爱故不阨碍。不欢喜．深乐．贪爱．阨碍者。是名为一一住。耳．鼻．舌．身．意亦如是说。鹿纽。如是像类比丘。正使处于高楼重阁。犹是一一住者。所以者何。贪爱已尽．已知故。贪爱已尽．已知者。诸佛如来说名一一住\n",
              "尔时。尊者鹿纽闻佛所说。欢喜随喜。作礼而去\n",
              "（三一○）\n",
              "如是我闻\n",
              "一时。佛住瞻婆国揭伽池侧\n",
              "尔时。尊者鹿纽来诣佛所。稽首礼足。退坐一面。白佛言。善哉。世尊。为我说法。我闻法已。当独一静处。专精思惟。不放逸住。乃至自知不受后有\n",
              "佛告鹿纽。善哉。善哉。鹿纽。能问如来如是之义。谛听。善思。当为汝说\n",
              "佛告鹿纽。若眼见可爱．乐．可意．可念。长养于欲之色。见已。彼说赞叹．系着．欣悦。赞叹．系着已。则欢喜集。欢喜集已则苦集。耳．鼻．舌．身．意亦如是说。鹿纽。若有比丘。眼见可爱．乐．可念．可意。长养于欲之色。见已不欣悦．不赞叹．不系着。不欣悦．不赞叹．不系着故。不欢喜集。不欢喜集故则苦灭。耳．鼻．舌．身．意法亦如是说\n",
              "尔时。尊者鹿纽闻佛所说。欢喜随喜。作礼而去\n",
              "尔时。尊者鹿纽闻佛说法教诫已。独一静处。专精思惟。不放逸住。乃至得阿罗汉。心善解脱\n",
              "（三一一）\n",
              "如是我闻\n",
              "一时。佛住舍卫国祇树给孤独园\n",
              "尔时。尊者富楼那来诣佛所。稽首礼足。退住一面。白佛言。善哉。世尊。为我说法。我坐独一静处。专精思惟。不放逸住。乃至自知不受后有\n",
              "佛告富楼那。善哉。善哉。能问如来如是之义。谛听。善思。当为汝说。若有比丘。眼见可爱．可乐．可念．可意。长养欲之色。见已欣悦．赞叹．系着。欣悦．赞叹．系着已欢喜。欢喜已乐着。乐着已贪爱。贪爱已阨碍。欢喜．乐着．贪爱．阨碍故。去涅槃远。耳．鼻．舌．身．意亦如是说\n",
              "富楼那。若比丘。眼见可爱．乐．可念．可意。长养欲之色。见已不欣悦．不赞叹．不系着。不欣悦．不赞叹．不系着故不欢喜。不欢喜故不深乐。不深乐故不贪爱。不贪爱故不阨碍。不欢喜．不深乐．不贪爱．不阨碍故。渐近涅槃。耳．鼻．舌．身．意亦如是说\n",
              "佛告富楼那。我已略说法教。汝欲何所住\n",
              "富楼那白佛言。世尊。我已蒙世尊略说教诫。我欲于西方输卢那人间游行\n",
              "佛告富楼那。西方输卢那人凶恶．轻躁．弊暴．好骂。富楼那。汝若闻彼凶恶．轻躁．弊暴．好骂．毁辱者。当如之何\n",
              "富楼那白佛言。世尊。若彼西方输卢那国人。面前凶恶．诃骂．毁辱者。我作是念。彼西方输卢那人贤善智慧。虽于我前凶恶．弊暴．骂．毁辱我。犹尚不以手．石而见打掷\n",
              "佛告富楼那。彼西方输卢那人但凶恶．轻躁．弊暴．骂辱。于汝则可脱。复当以手．石打掷者。当如之何\n",
              "富楼那白佛言。世尊。西方输卢那人脱以手．石加于我者。我当念言。输卢那人贤善智慧。虽以手．石加我。而不用刀杖\n",
              "佛告富楼那。若当彼人脱以刀杖而加汝者。复当云何\n",
              "富楼那白佛言。世尊。若当彼人脱以刀杖。而加我者。当作是念。彼输卢那人贤善智慧。虽以刀杖而加于我。而不见杀\n",
              "佛告富楼那。假使彼人脱杀汝者。当如之何\n",
              "富楼那白佛言。世尊。若西方输卢那人脱杀我者。当作是念。有诸世尊弟子。当厌患身。或以刀自杀。或服毒药。或以绳自系。或投深坑。彼西方输卢那人贤善智慧。于我朽败之身。以少作方便。便得解脱\n",
              "佛言。善哉。富楼那。汝善学忍辱。汝今堪能于输卢那人间住止。汝今宜去度于未度。安于未安。未涅槃者令得涅槃\n",
              "尔时。富楼那闻佛所说。欢喜随喜。作礼而去\n",
              "尔时。尊者富楼那夜过晨朝。着衣持钵。入舍卫城乞食。食已还出。付嘱卧具。持衣钵去。至西方输卢那人间游行。到已。夏安居。为五百优婆塞说法。建立五百僧伽蓝。绳床．卧褥．供养众具悉皆备足。三月过已。具足三明。即于彼处入无余涅槃\n",
              "（三一二）\n",
              "如是我闻\n",
              "一时。佛住舍卫国祇树给孤独园\n",
              "尔时。摩罗迦舅来诣佛所。稽首礼足。退坐一面。白佛言。善哉。世尊。为我说法。我闻法已。独一静处。专精思惟。不放逸住。乃至不受后有\n",
              "尔时。世尊告摩罗迦舅言。诸年少聪明利根。于我法．律出家未久。于我法．律尚无懈怠。而况汝今日年耆根熟。而欲闻我略说教诫。\n",
              "摩罗迦舅白佛言。世尊。我虽年耆根熟。而尚欲得闻世尊略说教诫。唯愿世尊为我略说教诫。我闻法已。当独一静处。专精思惟。乃至自知不受后有。第二．第三亦如是请\n",
              "佛告摩罗迦舅。汝今且止。如是再三。亦不为说\n",
              "尔时。世尊告摩罗迦舅。我今问汝。随意答我\n",
              "佛告摩罗迦舅。若眼未曾见色。汝当欲见。于彼色起欲．起爱．起念．起染着不\n",
              "答言。不也。世尊\n",
              "耳声．鼻香．舌味．身触．意法亦如是说\n",
              "佛告摩罗迦舅。善哉。善哉。摩罗迦舅。见以见为量。闻以闻为量。觉以觉为量。识以识为量。而说偈言\n",
              "若汝非于彼　　彼亦复非此\n",
              "亦非两中间　　是则为苦边\n",
              "摩罗迦舅白佛言。已知。世尊。已知。善逝\n",
              "佛告摩罗迦舅。汝云何于我略说法中广解其义\n",
              "尔时。摩罗迦舅说偈白佛言\n",
              "若眼已见色　　而失于正念\n",
              "则于所见色　　而取爱念相\n",
              "取爱乐相者　　心则常系着\n",
              "起于种种爱　　无量色集生\n",
              "贪欲恚害觉　　令其心退减\n",
              "长养于众苦　　永离于涅槃\n",
              "见色不取相　　其心随正念\n",
              "不染恶心爱　　亦不生系着\n",
              "不起于诸爱　　无量色集生\n",
              "贪欲恚害觉　　不能坏其心\n",
              "小长养众苦　　渐次近涅槃\n",
              "日种尊所说　　离爱般涅槃\n",
              "若耳闻诸声　　心失于正念\n",
              "而取诸声相　　执持而不舍\n",
              "鼻香舌尝味　　身触意念法\n",
              "忘失于正念　　取相亦复然\n",
              "其心生爱乐　　系着坚固住\n",
              "起种种诸爱　　无量法集生\n",
              "贪欲恚害觉　　退灭坏其心\n",
              "长养众苦聚　　永离于涅槃\n",
              "不染于诸法　　正智正念住\n",
              "其心不染污　　亦复不乐着\n",
              "不起于诸爱　　无量法集生\n",
              "贪嗔恚害觉　　不退减其心\n",
              "众苦随损灭　　渐近般涅槃\n",
              "爱尽般涅槃　　世尊之所说\n",
              "是名世尊略说法中广解其义\n",
              "佛告摩罗迦舅。汝真于我略说法中广解其义。所以者何。如汝所说偈\n",
              "若眼见众色　　忘失于正念\n",
              "则于所见色　　而取爱念相\n",
              "如前广说\n",
              "尔时。尊者摩罗迦舅闻佛所说。欢喜随喜。作礼而去\n",
              "尔时。尊者摩罗迦舅于世尊略说法中广解其义已。于独一静处。专精思惟。不放逸住。乃至成阿罗汉。心得解脱\n",
              "（三一三）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。有经法。诸比丘。崇向而于经法异信．异欲．异闻．异行思惟．异见审谛忍。正知而说。我生已尽。梵行已立。所作已作。自知不受后有\n",
              "诸比丘白佛言。世尊是法根．法眼．法依。善哉。世尊。唯愿广说。诸比丘闻已。当受奉行\n",
              "佛告诸比丘。谛听。善思。当为汝说。比丘。眼见色已。觉知色而不觉色贪。我先眼识于色有贪。而今眼识于色无贪如实知。若比丘眼见于色已。觉知色而不起色贪。觉我先眼识有贪。而言今眼识于色无贪如实知者。诸比丘。于意云何。彼于此为有信．有欲．有闻．有行思惟．有审谛忍不\n",
              "答言。如是。世尊\n",
              "归于此法。如实正知所知所见不\n",
              "答言。如是。世尊\n",
              "耳．鼻．舌．身．意法亦如是说。诸比丘。是名有经法。比丘于此经法崇向。异信．异欲．异闻．异行思惟．异见审谛忍。正知而说。我生已尽。梵行已立。所作已作。自知不受后有\n",
              "佛说此经已。诸比丘闻佛所说。欢喜奉行\n",
              "（三一四）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。当断欲。断眼欲已。眼则已断．已知。断其根本。如截多罗树头。于未来世永不复生。耳．鼻．舌．身．意亦如是说\n",
              "佛说此经已。诸比丘闻佛所说。欢喜奉行\n",
              "（三一五）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。若眼生．住．转出。则苦生．病住．老死出。耳．鼻．舌．身．意亦如是说。若眼灭．息．没。苦生则灭。病则息。死则没。耳．鼻．舌．身．意亦如是说\n",
              "佛说此经已。诸比丘闻佛所说。欢喜奉行\n",
              "（三一六）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。眼无常。若眼是常者。则不应受逼迫苦。亦应说于眼欲令如是．不令如是。以眼无常故。是故眼受逼迫苦生。是故不得于眼欲令如是．不令如是。耳．鼻．舌．身．意亦如是说\n",
              "佛说此经已。诸比丘闻佛所说。欢喜奉行\n",
              "（三一七）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。眼苦。若眼是乐者。不应受逼迫苦。应得于眼欲令如是．不令如是。以眼是苦故。受逼迫苦。不得于眼欲令如是．不令如是。耳．鼻．舌．身．意亦如是说\n",
              "佛说此经已。诸比丘闻佛所说。欢喜奉行\n",
              "（三一八）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。眼非我。若眼是我者。不应受逼迫苦。应得于眼欲令如是．不令如是。以眼非我故。受逼迫苦。不得于眼欲令如是．不令如是。耳．鼻．舌．身．意亦如是说\n",
              "佛说此经已。诸比丘闻佛所说。欢喜奉行\n",
              "如内六入处三经．外六入处三经。亦如是说\n",
              "（三一九）\n",
              "如是我闻\n",
              "一时。佛住舍卫国祇树给孤独园\n",
              "时。有生闻婆罗门往诣佛所。共相问讯。问讯已。退坐一面。白佛言。瞿昙。所谓一切者。云何名一切\n",
              "佛告婆罗门。一切者。谓十二入处。眼色．耳声．鼻香．舌味．身触．意法。是名一切。若复说言此非一切。沙门瞿昙所说一切。我今舍。别立余一切者。彼但有言说。问已不知。增其疑惑。所以者何。非其境界故\n",
              "时。生闻婆罗门闻佛所说。欢喜随喜奉行\n",
              "（三二○）\n",
              "如是我闻\n",
              "一时。佛住舍卫国祇树给孤独园\n",
              "时。有生闻婆罗门往诣佛所。面相问讯已。退坐一面。白佛言。瞿昙。所谓一切有。云何一切有\n",
              "佛告生闻婆罗门。我今问汝。随意答我。婆罗门。于意云何。眼是有不\n",
              "答言。是有。沙门瞿昙\n",
              "色是有不\n",
              "答言。是有。沙门瞿昙\n",
              "婆罗门。有色．有眼识．有眼触．有眼触因缘生受。若苦．若乐．不苦不乐不\n",
              "答言。有。沙门瞿昙\n",
              "耳．鼻．舌．身．意亦如是说。如是广说。乃至非其境界故\n",
              "佛说此经已。生闻婆罗门闻佛所说。欢喜随喜。从坐起去\n",
              "（三二一）\n",
              "如是我闻\n",
              "一时。佛住舍卫国祇树给孤独园\n",
              "时。有生闻婆罗门往诣佛所。共相问讯已。退坐一面。白佛言。沙门瞿昙。所谓一切法。云何为一切法\n",
              "佛告婆罗门。眼及色．眼识．眼触．眼触因缘生受。若苦．若乐．不苦不乐。耳．鼻．舌．身．意法．意识．意触．意触因缘生受。若苦．若乐．不苦不乐。是名为一切法。若复有言此非一切法。沙门瞿昙所说一切法。我今舍。更立一切法者。此但有言。数问已不知。增其痴惑。所以者何。非其境界故\n",
              "佛说此经已。生闻婆罗门闻佛说已。欢喜随喜。从坐起去\n",
              "如生闻婆罗门所问三经。有异比丘所问三经．尊者阿难所问三经．世尊法眼法根法依三经。亦如上说\n",
              "（三二二）\n",
              "如是我闻\n",
              "一时。佛住舍卫国祇树给孤独园\n",
              "时。有异比丘往诣佛所。稽首佛足。退坐一面。白佛言。世尊。如世尊说。眼是内入处。世尊略说。不广分别。云何眼是内入处\n",
              "佛告彼比丘。眼是内入处。四大所造净色。不可见有对。耳．鼻．舌．身内入处亦如是说\n",
              "复白佛言。世尊。如世尊说。意是内入处。不广分别。云何意是内入处。佛告比丘。意内入处者。若心．意．识非色。不可见无对。是名意内入处\n",
              "复问。如世尊说。色外入处。世尊略说。不广分别。云何。世尊。色外入处\n",
              "佛告比丘。色外入处。若色四大造。可见有对。是名色是外入处\n",
              "复白佛言。世尊说声是外入处。不广分别。云何声是外入处\n",
              "佛告比丘。若声四大造。不可见有对。如声。香．味亦如是\n",
              "复问。世尊说触外入处。不广分别。云何触外入处\n",
              "佛告比丘。触外入处者。谓四大及四大造色。不可见有对。是名触外入处\n",
              "复问。世尊说法外入处。不广分别\n",
              "佛告比丘。法外入处者。十一入所不摄。不可见无对。是名法外入处\n",
              "佛说此经已。诸比丘闻佛所说。欢喜奉行\n",
              "（三二三）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。有六内入处。谓眼内入处。耳．鼻．舌．身．意内入处\n",
              "佛说此经已。诸比丘闻佛所说。欢喜奉行\n",
              "（三二四）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。有六外入处。云何为六。谓色是外入处。声．香．味．触．法是外入处。是名六外入处\n",
              "佛说此经已。诸比丘闻佛所说。欢喜奉行\n",
              "（三二五）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。有六识身。云何为六。谓眼识身．耳识身．鼻识身．舌识身．身识身．意识身。是名六识身\n",
              "佛说此经已。诸比丘闻佛所说。欢喜奉行\n",
              "（三二六）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。有六触身。云何为六触身。谓眼触身．耳触身．鼻触身．舌触身．身触身．意触身。是名六触身\n",
              "佛说此经已。诸比丘闻佛所说。欢喜奉行\n",
              "（三二七）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。有六受身。云何为六。眼触生受。耳．鼻．舌．身．意触生受。是名六受身\n",
              "佛说此经已。诸比丘闻佛所说。欢喜奉行\n",
              "（三二八）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。有六想身。云何为六。谓眼触生想。耳．鼻．舌．身．意触生想。是名六想身\n",
              "佛说此经已。诸比丘闻佛所说。欢喜奉行\n",
              "（三二九）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。有六思身。云何为六。谓眼触生思。耳．鼻．舌．身．意触生思。是名六思身\n",
              "佛说此经已。诸比丘闻佛所说。欢喜奉行\n",
              "（三三○）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。有六爱身。云何为六爱身。谓眼触生爱。耳．鼻．舌．身．意触生爱。是名六爱身\n",
              "佛说此经已。诸比丘闻佛所说。欢喜奉行\n",
              "（三三一）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。有六顾念。云何为六。谓色顾念．声顾念．香顾念．味顾念．触顾念．法顾念。是名六顾念\n",
              "佛说此经已。诸比丘闻佛所说。欢喜奉行\n",
              "（三三二）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。有六覆。云何为六。谓色有漏。是取心覆藏。声．香．味．触．法有漏。是取心覆藏。是名六覆\n",
              "佛说此经已。诸比丘闻佛所说。欢喜奉行\n",
              "（三三三）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。过去．未来眼无常。况现在眼。多闻圣弟子如是观者。不顾过去眼。不欣未来眼。于现在眼生厌．离欲．灭尽向。耳．鼻．舌．身．意亦如是说\n",
              "如无常。如是苦．空．非我。亦如是说。如内入处四经．外入处四经。亦如是说\n",
              "（三三四）\n",
              "如是我闻\n",
              "一时。佛住拘留搜调牛聚落\n",
              "尔时。世尊告诸比丘。今当为汝说法。初．中．后善。善义善味。纯一满净。梵行清白。谛听。善思。谓有因．有缘．有缚法经\n",
              "云何有因．有缘．有缚法经。谓眼有因．有缘．有缚。何等为眼因．眼缘．眼缚。谓眼业因．业缘．业缚。业有因．有缘．有缚。何等为业因．业缘．业缚。谓业爱因．爱缘．爱缚。爱有因．有缘．有缚。何等为爱因．爱缘．爱缚。谓爱无明因．无明缘．无明缚。无明有因．有缘．有缚。何等无明因．无明缘．无明缚。谓无明不正思惟因．不正思惟缘．不正思惟缚。不正思惟有因．有缘．有缚。何等不正思惟因．不正思惟缘．不正思惟缚。谓缘眼．色。生不正思惟。生于痴\n",
              "缘眼．色。生不正思惟。生于痴。彼痴者是无明。痴求欲名为爱。爱所作名为业。如是。比丘。不正思惟因无明为爱。无明因爱。爱因为业。业因为眼。耳．鼻．舌．身．意亦如是说。是名有因缘．有缚法经\n",
              "佛说此经已。诸比丘闻佛所说。欢喜奉行\n",
              "（三三五）\n",
              "如是我闻\n",
              "一时。佛住拘留搜调牛聚落\n",
              "尔时。世尊告诸比丘。我今当为汝等说法。初．中．后善。善义善味。纯一满净。梵行清白。所谓第一义空经。谛听。善思。当为汝说\n",
              "云何为第一义空经。诸比丘。眼生时无有来处。灭时无有去处。如是眼不实而生。生已尽灭。有业报而无作者。此阴灭已。异阴相续。除俗数法。耳．鼻．舌．身．意亦如是说。除俗数法。俗数法者。谓此有故彼有。此起故彼起。如无明缘行。行缘识。广说乃至纯大苦聚集起。又复。此无故彼无。此灭故彼灭。无明灭故行灭。行灭故识灭。如是广说。乃至纯大苦聚灭。比丘。是名第一义空法经\n",
              "佛说此经已。诸比丘闻佛所说。欢喜奉行\n",
              "（三三六）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。有六喜行。云何为六。如是。比丘。若眼见色喜。于彼色处行。耳声．鼻香．舌味．身触．意识法喜。于彼法处行。诸比丘。是名六喜行\n",
              "佛说此经已。诸比丘闻佛所说。欢喜奉行\n",
              "（三三七）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。有六忧行。云何为六。诸比丘。若眼见色忧。于彼色处行。耳声．鼻香．舌味．身触．意识法忧。于彼法处行。诸比丘。是名六忧行\n",
              "佛说此经已。诸比丘闻佛所说。欢喜奉行\n",
              "（三三八）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。有六舍行。云何为六。诸比丘。谓眼见色舍。于彼色处行。耳声．鼻香．舌味．身触．意识法舍。于彼法处行。是名比丘六舍行\n",
              "佛说此经已。诸比丘闻佛所说。欢喜奉行\n",
              "（三三九）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。有六常行。云何为六。若比丘眼见色。不苦．不乐。正念正智舍心住。耳声．鼻香．舌味．身触．意识法。不苦．不乐。舍心住正念正智。是名比丘六常行\n",
              "佛说是经已。诸比丘闻佛所说。欢喜奉行\n",
              "（三四○）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。有六常行。云何为六。若比丘眼见色。不苦．不乐。舍心住正念正智。耳声．鼻香．舌味．身触．意识法。不苦．不乐。舍心住正念正智。若比丘成就此六常行者。世间难得\n",
              "佛说此经已。诸比丘闻佛所说。欢喜奉行\n",
              "（三四一）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。有六常行。云何为六。若比丘眼见色。不苦．不乐。舍心住正念正智。耳声．鼻香．舌味．身触．意识法。不苦．不乐。舍心住正念正智。若比丘成就此六常行者。世间难得。所应承事．恭敬．供养。则为世间无上福田\n",
              "佛说此经已。诸比丘闻佛所说。欢喜奉行\n",
              "（三四二）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。有六常行。云何为六。若比丘眼见色。不苦．不乐。舍心住正念正智。耳声．鼻香．舌味．身触．意识法。不苦．不乐。舍心住正念正智。若比丘成就此六常行者。当知是舍利弗等。舍利弗比丘眼见色已。不苦．不乐。舍心住正念正智。耳声．鼻香．舌味．身触．意识法。不苦．不乐。舍心住正念正智。舍利弗比丘成就此六常行故。世间难得。所应承事．恭敬．供养。则为世间无上福田\n",
              "佛说此经已。诸比丘闻佛所说。欢喜奉行\n"
            ]
          },
          {
            "id": 14,
            "level": 3,
            "title": "第十四卷",
            "brief": "",
            "media": "858-14.m4a",
            "page": [
              "（三四三）\n",
              "如是我闻\n",
              "一时。佛住王舍城迦兰陀竹园。尔时。尊者浮弥比丘住耆阇崛山\n",
              "时。有众多外道出家诣尊者浮弥所。共相问讯庆慰。共相问讯庆慰已。退坐一面。语尊者浮弥言。欲有所问。宁有闲暇见答与不\n",
              "尊者浮弥语诸外道出家。随汝所问。当为汝说\n",
              "时。诸外道出家问尊者浮弥。苦乐自作耶\n",
              "尊者浮弥答言。诸外道出家说苦乐自作者。世尊说言。此是无记\n",
              "复问。苦乐他作耶\n",
              "答言。苦乐他作者。世尊说言。此是无记\n",
              "复问。苦乐自他作耶\n",
              "答言。苦乐自他作者。世尊说言。此是无记\n",
              "复问。苦乐非自非他无因作耶\n",
              "答言。苦乐非自非他无因作者。世尊说言。此是无记\n",
              "诸外道出家复问。云何。尊者浮弥苦乐自作耶。说言无记。苦乐他作耶。说言无记。苦乐自他作耶。说言无记。苦乐非自非他无因作耶。说言无记。今沙门瞿昙说苦乐云何生\n",
              "尊者浮弥答言。诸外道出家。世尊说苦．乐从缘起生\n",
              "时。诸外道出家闻尊者浮弥所说。心不欢喜。呵责而去\n",
              "尔时。尊者舍利弗去尊者浮弥不远。坐一树下\n",
              "尔时。尊者浮弥知诸外道出家去已。往诣尊者舍利弗所。到已。与舍利弗面相庆慰。庆慰已。以彼诸外道出家所问事。具白尊者舍利弗。我作此答。得不谤毁世尊。如说说．不如法说．不为是随顺法行法。得无为余因法论者来难诘呵责不\n",
              "尊者舍利弗言。尊者浮弥。汝之所说。实如佛说。不谤如来。如说说．如法说．法行法说。不为余因论义者来难诘呵责。所以者何。世尊说苦乐从缘起生故。尊者浮弥。彼诸沙门．婆罗门所问苦乐自作者。彼亦从因起生。言不从缘起生者。无有是处。苦乐他作．自他作．非自非他无缘作说者。彼亦从缘起生。若言不从缘生者。无有是处。尊者浮弥。彼沙门．婆罗门所说苦乐自作者。亦缘触生。若言不从触生者。无有是处。苦乐他作．自他作．非自非他无因作者。彼亦缘触生。若言不缘触生者。无有是处\n",
              "尔时。尊者阿难去舍利弗不远。坐一树下。闻尊者舍利弗与尊者浮弥所论说事。闻已。从座起。往诣佛所。稽首佛足。退住一面。以尊者浮弥与尊者舍利弗共论说一一具白世尊\n",
              "佛告阿难。善哉。善哉。阿难。尊者舍利弗有来问者。能随时答。善哉。舍利弗。有应时智故。有来问者。能随时答。若我声闻。有随时问者。应随时答。如舍利弗所说\n",
              "阿难。我昔时住王舍城山中仙人住处。有诸外道出家以如是义．如是句．如是味来问于我。我为斯等以如是义．如是句．如是味而为记说。如尊者舍利弗所说\n",
              "阿难。若诸沙门．婆罗门苦乐自作。我即往彼问言。汝实作是说苦乐自作耶。彼答我言。如是。我即问言。汝能坚执持此义。言是真实。余则愚者。我所不许。所以者何。我说苦乐所起异于此。彼若问我。云何瞿昙所说。苦乐所起异者。我当答言。从其缘起而生苦乐。如是说苦他作．自他作．非自非他无因作者。我亦往彼所说如上\n",
              "阿难白佛。如世尊所说义。我已解知。有生故有老死。非缘余。有生故有老死。乃至无明故有行。非缘余。有无明故有行。无明灭则行灭。乃至生灭则老．病．死．忧．悲．恼苦灭。如是纯大苦聚灭\n",
              "佛说此经已。尊者阿难闻佛所说。欢喜随喜。作礼而去\n",
              "（三四四）\n",
              "如是我闻\n",
              "一时。佛住王舍城迦兰陀竹园。尔时。尊者舍利弗．尊者摩诃拘絺罗住耆阇崛山\n",
              "时。尊者摩诃拘絺罗晡时从禅定起。诣舍利弗所。共相庆慰。共相庆慰已。退坐一面。语尊者舍利弗。欲有所问。宁有闲暇见答与不\n",
              "尊者舍利弗语尊者摩诃拘絺罗。仁者但问。知者当答\n",
              "尊者摩诃拘絺罗语尊者舍利弗言。多闻圣弟子于此法．律成就何法。名为见具足。直见成就。成就于佛不坏净。来入正法。得此正法。悟此正法\n",
              "尊者舍利弗语尊者摩诃拘絺罗。多闻圣弟子于不善法如实知．不善根如实知．善法如实知．善根如实知\n",
              "云何不善法如实知。不善身业．口业．意业。是名不善法。如是不善法如实知。云何不善根如实知。三不善根。贪不善根．恚不善根．痴不善根。是名不善根。如是不善根如实知\n",
              "云何善法如实知。善身业．口业．意业。是名善法。如是善法如实知。云何善根如实知。谓三善根。无贪．无恚．无痴。是名三善根。如是善根如实知\n",
              "尊者摩诃拘絺罗。如是多闻圣弟子不善法如实知．不善根如实知．善法如实知．善根如实知。故于此法．律正见具足。直见成就。于佛不坏净成就。来入正法。得此正法。悟此正法\n",
              "尊者摩诃拘絺罗语尊者舍利弗。正有此等。更有余耶\n",
              "尊者舍利弗言。有。若多闻圣弟子于食如实知。食集．食灭．食灭道迹如实知\n",
              "云何于食如实知。谓四食。何等为四。一者粗抟食。二者细触食。三者意思食。四者识食。是名为食。如是食如实知。云何食集如实知。谓当来有爱．喜．贪俱。彼彼乐着。是名食集。如是食集如实知。云何食灭如实知。若当来有爱．喜．贪俱。彼彼乐着。无余．断舍．吐尽．离欲．灭．息没。是名食灭。如是食灭如实知。云何食灭道迹如实知。谓八圣道。正见．正志．正语．正业．正命．正方便．正念．正定。是名食灭道迹。如是食灭道迹如实知\n",
              "若多闻圣弟子于此食如实知．食集如实知．食灭如实知．食灭道迹如实知。是故多闻圣弟子于正法．律正见具足。直见成就。于佛不坏净成就。来入正法。得此正法。悟此正法\n",
              "尊者摩诃拘絺罗复问尊者舍利弗。正有此等。更有余耶\n",
              "尊者舍利弗言。尊者摩诃拘絺罗。复更有余。多闻圣弟子于病如实知．病集如实知．病灭如实知．病灭道迹如实知\n",
              "云何有病如实知。谓三病。欲病．有病．无明病。是名病。如是病如实知。云何病集如实知。无明集是病集。是名病集如实知。云何病灭如实知。无明灭是病灭。如是病灭如实知。云何病灭道迹如实知。谓八正道。如前说。如是病灭道迹如实知\n",
              "若多闻圣弟子于病如实知．病集如实知．病灭如实知．病灭道迹如实知。故多闻圣弟子于此法．律正见具足。乃至悟此正法\n",
              "尊者摩诃拘絺罗问尊者舍利弗。正有此等。更有余耶\n",
              "尊者舍利弗语尊者摩诃拘絺罗。亦更有余。多闻圣弟子于苦如实知．苦集如实知．苦灭如实知．苦灭道迹如实知\n",
              "云何苦如实知。谓生苦．老苦．病苦．死苦．恩爱别苦．怨憎会苦．所欲不得苦。如是略说五受阴苦。是名为苦。如是苦如实知。云何苦集如实知。当来有爱．喜．贪俱。彼彼集着。是名苦集。如是苦集如实知。云何苦灭如实知。若当来有爱．喜．贪俱。彼彼染着。无余断。乃至息没。是名苦灭。如是苦灭如实知。云何苦灭道迹如实知。谓八圣道。如上说。是名苦灭道迹。如是苦灭道迹如实知\n",
              "多闻圣弟子如是苦如实知。苦集．苦灭．苦灭道迹如实知。如是圣弟子于我法．律具足正见。直见成就。于佛不坏净成就。来入正道。得此正法。悟此正法\n",
              "复问尊者舍利弗。正有此法。复有余耶\n",
              "尊者舍利弗答言。更有余。谓多闻圣弟子老死如实知．老死集如实知．老死灭如实知．老死灭道迹如实知。如前分别经说。云何老死集如实知。生集是老死集。生灭是老死灭。老死灭道迹。谓八正道。如前说。多闻圣弟子于此老死如实知。乃至老死灭道迹如实知。如是圣弟子于我法．律正见具足。直见成就。于佛不坏净成就。来入正法。得此正法。悟此正法。如是生．有．取．爱．受．触．六入处．名色．识．行。圣弟子于行如实知。行集．行灭．行灭道迹如实知\n",
              "云何行如实知。行有三种。身行．口行．意行。如是行如实知。云何行集如实知。无明集是行集。如是行集如实知。云何行灭如实知。无明灭是行灭。如是行灭如实知。云何行灭道迹如实知。谓八圣道。如前说。摩诃拘絺罗。是名圣弟子行如实知。行集．行灭．行灭道迹如实知。于我法．律正见具足。直见成就。于佛不坏净成就。来入正法。得此正法。悟此正法\n",
              "摩诃拘絺罗复问尊者舍利弗。唯有此法。更有余耶\n",
              "舍利弗答言。摩诃拘絺罗。汝何为逐。汝终不能究竟诸论。得其边际。若圣弟子断除无明而生明。何须更求\n",
              "时。二正士共论义已。各还本处\n",
              "（三四五）\n",
              "如是我闻\n",
              "一时。佛住王舍城迦兰陀竹园\n",
              "尔时。世尊告尊者舍利弗。如我所说。波罗延耶阿逸多所问\n",
              "若得诸法教　　若复种种学\n",
              "具威仪及行　　为我分别说\n",
              "舍利弗。何等为学。何等为法数\n",
              "时。尊者舍利弗默然不答。第二．第三亦复默然\n",
              "佛言。真实。舍利弗\n",
              "舍利弗白佛言。真实。世尊。世尊。比丘真实者。厌．离欲灭尽向。食集生。彼比丘以食故。生厌．离欲．灭尽向。彼食灭。是真实灭觉知已。彼比丘厌．离欲．灭尽向。是名为学\n",
              "复次。真实。舍利弗\n",
              "舍利弗白佛言。真实。世尊。世尊。若比丘真实者。厌．离欲．灭尽。不起诸漏。心善解脱。彼从食集生。若真实即是灭尽。觉知此已。比丘于灭生厌．离欲．灭尽。不起诸漏。心善解脱。是数法\n",
              "佛告舍利弗。如是。如是。如汝所说。比丘于真实生厌．离欲．灭尽。是名法数。如是说已。世尊即起。入室坐禅\n",
              "尔时。尊者舍利弗知世尊去已。不久。语诸比丘。诸尊。我不能辩世尊初问。是故我默念住。世尊须臾复为作发喜问。我即开解如此之义。正使世尊一日一夜。乃至七夜。异句异味问斯义者。我亦悉能。乃至七夜。以异句异味而解说之\n",
              "时。有异比丘往诣佛所。稽首礼足。退住一面。白佛言。世尊。尊者舍利弗作奇特未曾有说。于大众中。一向师子吼言。我于世尊初问。都不能辩。乃至三问默然无答。世尊寻复作发喜问。我即开解。正使世尊一日一夜。乃至七夜。异句异味问斯义者。我亦悉能。乃至七夜。异句异味而解说之\n",
              "佛告比丘。彼舍利弗比丘实能于我一日一夜。乃至异句异味。七夜所问义中悉能。乃至七夜。异句异味而解说之。所以者何。舍利弗比丘善入法界故\n",
              "佛说此经已。彼比丘闻佛所说。欢喜奉行\n",
              "（三四六）\n",
              "如是我闻\n",
              "一时。佛住王舍城迦兰陀竹园\n",
              "尔时。世尊告诸比丘。有三法。世间所不爱．不念．不可意。何等为三。谓老．病．死。世间若无此三法不可爱．不可念．不可意者。如来．应．等正觉不出于世间。世间亦不知有如来．应．等正觉知见。说正法．律。以世间有老．病．死三法不可爱．不可念．不可意故。是故如来．应．等正觉出于世间。世间知有如来．应．等正觉所知．所见。说正法．律\n",
              "以三法不断故。不堪能离老．病．死。何等为三。谓贪．恚．痴。复有三法不断故。不堪能离贪．恚．痴。何等为三。谓身见．戒取．疑。复有三法不断故。不堪能离身见．戒取．疑。何等为三。谓不正思惟．习近邪道。及懈怠心。复有三法不断故。不堪能离不正思惟．习近邪道及懈怠心。何等为三。谓失念．不正知．乱心。复有三法不断故。不堪能离失念．不正知．乱心。何等为三。谓掉．不律仪．不学戒。复有三法不断故。不堪能离掉．不律仪．不学戒。何等为三。谓不信．难教．懈怠。复有三法不断故。不堪能离不信．难教．懒堕。何等为三。谓不欲见圣．不欲闻法．常求人短。复有三法不断故。不堪能离不欲见圣．不欲闻法．常求人短。何等为三。谓不恭敬．戾语．习恶知识。复有三法不断故。不堪能离不恭敬．戾语．习恶知识。何等为三。谓无惭．无愧．放逸。此三法不断故。不堪能离不恭敬．戾语．习恶知识\n",
              "所以者何。以无惭．无愧故放逸。放逸故不恭敬。不恭敬故习恶知识。习恶知识故不欲见圣．不欲闻法．常求人短。求人短故不信．难教．戾语．懒堕。懒堕故掉．不律仪．不学戒。不学戒故失念．不正知．乱心。乱心故不正思惟．习近邪道．懈怠心。懈怠心故身见．戒取．疑。疑故不离贪．恚．痴。不离贪．恚．痴故不堪能离老．病．死\n",
              "断三法故。堪能离老．病．死。云何三。谓贪．恚．痴。此三法断已。堪能离老．病．死。复三法断故。堪能离贪．恚．痴。云何三。谓身见．戒取．疑。此三法断故。堪能离贪．恚．痴。复三法断故。堪能离身见．戒取．疑。云何为三。谓不正思惟．习近邪道．起懈怠心。此三法断故。堪能离身见．戒取．疑。复三法断故。堪能离不正思惟．习近邪道及懈怠心。云何为三。谓失念心．不正知．乱心。此三法断故。堪能离不正思惟．习近邪道及心懈怠。复三法断故。堪能离失念心．不正知．乱心。何等为三。谓掉．不律仪．犯戒。此三法断故。堪能离失念心．不正知．乱心。复有三法断故。堪能离掉．不律仪．犯戒。云何三。谓不信．难教．懒堕。此三法断故。堪能离掉．不律仪．犯戒。复有三法断故。堪能离不信．难教．懒堕。云何为三。谓不欲见圣．不乐闻法．好求人短。此三法断故。堪能离不信．难教．懒堕。复三法断故。堪能离不欲见圣．不欲闻法．好求人短。云何为三。谓不恭敬．戾语．习恶知识。此三法断故。离不欲见圣．不欲闻法．好求人短。复有三法断故。堪能离不恭敬．戾语．习恶知识。云何三。谓无惭．无愧．放逸\n",
              "所以者何。以惭愧故不放逸。不放逸故恭敬顺语．为善知识。为善知识故乐见贤圣．乐闻正法．不求人短。不求人短故生信．顺语．精进。精进故不掉．住律仪．学戒。学戒故不失念．正知．住不乱心。不乱心故正思惟．习近正道．心不懈怠。心不懈怠故不着身见．不着戒取．度疑惑。不疑故不起贪．恚．痴。离贪．恚．痴故堪能断老．病．死\n",
              "佛说此经已。诸比丘闻佛所说。欢喜奉行\n",
              "（三四七）\n",
              "如是我闻\n",
              "一时。佛住王舍城迦兰陀竹园。若王．大臣．婆罗门．长者．居士及余世人所共恭敬．尊重．供养。佛及诸声闻众大得利养。衣被．饮食．卧具．汤药。都不恭敬．尊重．供养众邪异道衣被．饮食．卧具．汤药\n",
              "尔时。众多异道聚会未曾讲堂。作如是论。我等昔来常为国王．大臣．长者．居士及余一切之所奉事。恭敬供养衣被．饮食．卧具．汤药。今悉断绝。但恭敬供养沙门瞿昙．声闻大众衣被．饮食．卧具．汤药。今此众中。谁有智慧．大力。堪能密往诣彼沙门瞿昙众中出家。闻彼法已。来还广说。我等当复用彼闻法化诸国王．大臣．长者．居士。令其信乐。可得还复供养如前\n",
              "时。有人言。有一年少。名曰须深。聪明黠慧。堪能密往沙门瞿昙众中出家。听彼法已。来还宣说\n",
              "时。诸外道诣须深所。而作是言。我今日大众聚集未曾讲堂。作如是论。我等先来为诸国王．大臣．长者．居士及诸世人之所恭敬奉事。供养衣被．饮食．卧具．汤药。今悉断绝。国王．大臣．长者．居士及诸世间悉共奉事沙门瞿昙．声闻大众。我此众中。谁有聪明黠慧。堪能密往沙门瞿昙众中出家学道。闻彼法已。来还宣说。化诸国王．大臣．长者．居士．令我此众还得恭敬．尊重．供养。其中有言。唯有须深聪明黠慧。堪能密往瞿昙法中出家学道。闻彼说法。悉能受持。来还宣说。是故我等故来相请。仁者当行\n",
              "时。彼须深默然受请。诣王舍城迦兰陀竹园\n",
              "时。众多比丘出房舍外露地经行。尔时。须深诣众多比丘。而作是言。诸尊。我今可得于正法中出家受具足。修梵行不\n",
              "时。众多比丘将彼须深诣世尊所。稽首礼足。退住一面。白佛言。世尊。今此外道须深欲求于正法中出家受具足。修梵行\n",
              "尔时。世尊知外道须深心之所念。告诸比丘。汝等当度彼外道须深。令得出家。时。诸比丘愿度须深\n",
              "出家已经半月。有一比丘语须深言。须深当知。我等生死已尽。梵行已立。所作已作。自知不受后有\n",
              "时。彼须深语比丘言。尊者。云何。学离欲．恶不善法。有觉有观。离生喜乐。具足初禅。不起诸漏。心善解脱耶\n",
              "比丘答言不也。须深\n",
              "复问。云何。离有觉有观。内净一心。无觉无观。定生喜乐。具足第二禅。不起诸漏。心善解脱耶\n",
              "比丘答言。不也。须深\n",
              "复问。云何。尊者离喜舍心。住正念正智。身心受乐。圣说及舍。具足第三禅。不起诸漏。心善解脱耶\n",
              "答言。不也。须深\n",
              "复问。云何。尊者离苦息乐。忧喜先断。不苦不乐舍。净念一心。具足第四禅。不起诸漏。心善解脱耶\n",
              "答言。不也。须深\n",
              "复问。若复寂静解脱起色．无色。身作证具足住。不起诸漏。心善解脱耶\n",
              "答言。不也。须深。\n",
              "须深复问。云何。尊者所说不同。前后相违。云何不得禅定而复记说\n",
              "比丘答言。我是慧解脱也\n",
              "作是说已。众多比丘各从座起而去\n",
              "尔时。须深知众多比丘去已。作是思惟。此诸尊者所说不同。前后相违。言不得正受。而复记说自知作证。作是思惟已。往诣佛所。稽首礼足。退住一面。白佛言。世尊。彼众多比丘于我面前记说。我生已尽。梵行已立。所作已作。自知不受后有。我即问彼尊者。得离欲．恶不善法。乃至身作证。不起诸漏。心善解脱耶。彼答我言。不也。须深。我即问言。所说不同。前后相违。言不入正受。而复记说。自知作证。彼答我言。得慧解脱。作此说已。各从座起而去。我今问世尊。云何彼所说不同。前后相违。不得正受。而复说言。自知作证\n",
              "佛告须深。彼先知法住。后知涅槃。彼诸善男子独一静处。专精思惟。不放逸法。离于我见。不起诸漏。心善解脱\n",
              "须深白佛。我今不知先知法住。后知涅槃。彼诸善男子独一静处。专精思惟。不放逸法。离于我见。不起诸漏。心善解脱\n",
              "佛告须深。不问汝知不知。且自先知法住。后知涅槃。彼诸善男子独一静处。专精思惟。不放逸住。离于我见。心善解脱\n",
              "须深白佛。唯愿世尊为我说法。令我得知法住智。得见法住智\n",
              "佛告须深。我今问汝。随意答我。须深。于意云何。有生故有老死。不离生有老死耶\n",
              "须深答曰。如是。世尊\n",
              "有生故有老死。不离生有老死。如是生．有．取．爱．受．触．六入处．名色．识．行．无明。有无明故有行。不离无明而有行耶\n",
              "须深白佛。如是。世尊。有无明故有行。不离无明而有行\n",
              "佛告须深。无生故无老死。不离生灭而老死灭耶\n",
              "须深白佛言。如是。世尊。无生故无老死。不离生灭而老死灭\n",
              "如是。乃至无无明故无行。不离无明灭而行灭耶\n",
              "须深白佛。如是。世尊。无无明故无行。不离无明灭而行灭\n",
              "佛告须深。作如是知．如是见者。为有离欲．恶不善法。乃至身作证具足住不\n",
              "须深白佛。不也。世尊\n",
              "佛告须深。是名先知法住。后知涅槃。彼诸善男子独一静处。专精思惟。不放逸住。离于我见。不起诸漏。心善解脱\n",
              "佛说此经已。尊者须深远尘离垢。得法眼净\n",
              "尔时。须深见法得法。觉法度疑。不由他信。不由他度。于正法中心得无畏。稽首佛足。白佛言。世尊。我今悔过。我于正法中盗密出家。是故悔过\n",
              "佛告须深。云何于正法中盗密出家\n",
              "须深白佛言。世尊。有众多外道来诣我所。语我言。须深当知。我等先为国王．大臣．长者．居士及余世人恭敬供养。而今断绝。悉共供养沙门瞿昙．声闻大众。汝今密往沙门瞿昙．声闻众中出家受法。得彼法已。还来宣说我等。当以彼闻法教化世间。令彼恭敬供养如初。是故。世尊。我于正法．律中盗密出家。今日悔过。唯愿世尊听我悔过。以哀愍故\n",
              "佛告须深。受汝悔过。汝当具说。我昔愚痴．不善．无智。于正法．律盗密出家。今日悔过。自见罪．自知罪。于当来世律仪成就。功德增长。终不退减。所以者何。凡人有罪。自见．自知而悔过者。于当来世律仪成就。功德增长。终不退减\n",
              "佛告须深。今当说譬。其智慧者。以譬得解。譬如国王有防逻者。捉捕盗贼。缚送王所。白言。大王。此人劫盗。愿王处罪。王言。将罪人去。反缚两手。恶声宣令。周遍国中。然后将出城外刑罪人处。遍身四体。劖以百矛。彼典刑者受王教令。送彼罪人。反缚两手。恶声宣唱。周遍城邑。将出城外刑罪人处。遍身四体。劖以百矛。日中。王问。罪人活耶。臣白言。活。王复敕臣。复劖百矛。至日晡时。复劖百矛。彼犹不死\n",
              "佛告须深。彼王治罪。劖以三百矛。彼罪人身宁有完处如手掌不\n",
              "须深白佛。无也。世尊\n",
              "复问须深。时彼罪人。劖以三百矛因缘。受苦极苦剧不\n",
              "须深白佛。极苦。世尊。若劖以一矛。苦痛难堪。况三百矛。当可堪忍\n",
              "佛告须深。此尚可耳。若于正法．律盗密出家。盗受持法。为人宣说。当受苦痛倍过于彼\n",
              "佛说是法时。外道须深漏尽意解。佛说此经已。尊者须深闻佛所说。欢喜奉行\n",
              "（三四八）\n",
              "如是我闻\n",
              "一时。佛住王舍城迦兰陀竹园\n",
              "尔时。世尊告诸比丘。如来成就十种力。得四无畏。知先佛住处。能转梵轮。于大众中震师子吼言。此有故彼有。此起故彼起。谓缘无明行。广说乃至纯大苦聚集。纯大苦聚灭。诸比丘。此是真实教法显现。断生死流。乃至其人悉善显现。如是真实教法显现。断生死流。足令善男子正信．出家。方便修习。不放逸住。于正法．律精勤苦行。皮筋骨立。血肉枯竭。若其未得所当得者。不舍殷勤精进。方便坚固堪能。所以者何。懈怠苦住。能生种种恶不善法。当来有结。炽然增长。于未来世生．老．病．死。退其大义故。精进乐独住者。不生种种恶不善法。当来有结。炽然苦报。不于未来世增长生．老．病．死。大义满足。得成第一教法之场。所谓大师面前。亲承说法。寂灭涅槃。菩提正向。善逝．正觉。是故。比丘。当观自利．利他．自他俱利。精勤修学。我今出家。不愚不惑。有果有乐。诸所供养衣服．饮食．卧具．汤药者。悉得大果．大福．大利。当如是学\n",
              "佛说是经已。诸比丘闻佛所说。欢喜奉行\n",
              "（三四九）\n",
              "如是我闻\n",
              "一时。佛住王舍城迦兰陀竹园\n",
              "尔时。世尊告诸比丘。善来比丘。善出家．善得己利。旷世时时得生圣处。诸根具足。不愚不痴。不须手语。好说．恶说堪能解义。我今于此世作佛。如来．应．等正觉．明行足．善逝．世间解．无上士．调御丈夫．天人师．佛．世尊。说法寂灭．涅槃．菩提正向．善逝．等正觉。所谓此有故彼有。此起故彼起。谓缘无明行。缘行识。乃至纯大苦聚集。无明灭则行灭。乃至纯大苦聚灭\n",
              "诸比丘。难得之处已得。生于圣处。诸根具足。乃至纯大苦聚集。纯大苦灭。是故。比丘。当如是学。自利．利他．自他俱利。如是出家。不愚不痴。有果有乐。有乐果报。供养衣服．饮食．卧具．汤药者。悉得大果．大福．大利。是故。比丘。当如是学\n",
              "佛说此经已。诸比丘闻佛所说。欢喜奉行\n",
              "（三五○）\n",
              "如是我闻\n",
              "一时。佛住王舍城迦兰陀竹园\n",
              "尔时。世尊告诸比丘。多闻圣弟子不作是念。何所有故此有。何所起故此起。何所无故此无。何所灭故此灭。然彼多闻圣弟子知所谓此有故彼有。此起故彼起。谓缘无明行。乃至纯大苦聚集。无明灭故行灭。乃至纯大苦聚灭\n",
              "佛说是经已。诸比丘闻佛所说。欢喜奉行\n",
              "（三五一）\n",
              "如是我闻\n",
              "一时。尊者那罗．尊者茂师罗．尊者殊胜．尊者阿难住舍卫国象耳池侧\n",
              "尔时。尊者那罗语尊者茂师罗言。有异信．异欲．异闻．异行觉想．异见审谛忍。有如是正自觉知见生。所谓生故有老死。不离生有老死耶。尊者茂师罗言。有异信．异欲．异闻．异行觉想．异见审谛忍。有如是正自觉知见生。所谓有生故有老死。不异生有老死。如是说有\n",
              "尊者茂师罗。有异信。乃至异忍。得自觉知见生。所谓有灭．寂灭．涅槃耶\n",
              "尊者茂师罗答言。有异信。乃至异忍。得自觉知见生。所谓有灭．寂灭．涅槃\n",
              "复问。尊者茂师罗。有灭则寂灭．涅槃。说者汝今便是阿罗汉。诸漏尽耶\n",
              "尊者茂师罗默然不答。第二．第三问亦默然不答\n",
              "尔时。尊者殊胜语尊者茂师罗。汝今且止。我当为汝答尊者那罗\n",
              "尊者茂师罗言。我今且止。汝为我答\n",
              "尔时。尊者殊胜语尊者那罗。有异信。乃至异忍。得自觉知见生。所谓有灭则寂灭．涅槃\n",
              "时。尊者那罗问尊者殊胜言。有异信。乃至异忍。得自觉知见生。所谓有灭则寂灭．涅槃者。汝今便是漏尽阿罗汉耶\n",
              "尊者殊胜言。我说有灭则寂灭．涅槃。而非漏尽阿罗汉也\n",
              "尊者那罗言。所说不同。前后相违。如尊者所说。有灭则寂灭．涅槃。而复言非漏尽阿罗汉耶\n",
              "尊者殊胜语尊者那罗言。今当说譬。夫智者以譬得解。如旷野路边有井。无绳无罐。得取其水。时。有行人。热渴所逼。绕井求觅。无绳无罐。谛观井水。如实知见。而不触身。如是。我说有灭则寂灭．涅槃。而自不得漏尽阿罗汉\n",
              "尔时。尊者阿难语尊者那罗言。彼尊者殊胜所说。汝复云何\n",
              "尊者那罗语尊者阿难言。尊者殊胜善说真实。知复何言\n",
              "时。彼正士各各说已。从座起去\n",
              "（三五二）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。若诸沙门．婆罗门于法不如实知。法集．法灭．法灭道迹不如实知。彼非沙门．沙门数。非婆罗门．婆罗门数。彼亦非沙门义．婆罗门义。见法自知作证。我生已尽。梵行已立。所作已作。自知不受后有\n",
              "云何法不如实知。云何法集不如实知。云何法灭不如实知。云何法灭道迹不如实知。谓于老死法不如实知。老死集．老死灭．老死灭道迹不如实知。如是生．有．取．爱．受．触．六入处不如实知。六入处集．六入处灭．六入处灭道迹不如实知。如是诸法不如实知。法集．法灭．法灭道迹不如实知\n",
              "若诸沙门．婆罗门于法如实知。法集．法灭．法灭道迹如实知。当知是沙门．婆罗门。沙门之沙门数．婆罗门之婆罗门数。彼以沙门义．婆罗门义。见法自知作证。我生已尽。梵行已立。所作已作。自知不受后有\n",
              "何等法如实知。何等法集．法灭．法灭道迹如实知。谓老死法如实知。老死集．老死灭．老死灭道迹如实知。如是生．有．取．爱．受．触．六入处如实知。六入处集．六入处灭．六入处灭道迹如实知。如是诸法如实知。法集．法灭．法灭道迹如实知\n",
              "佛说是经已。诸比丘闻佛所说。欢喜奉行\n",
              "（三五三）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。若沙门．婆罗门于法不如实知。法集．法灭．法灭道迹不如实知。当知是沙门．婆罗门。非沙门之沙门数。非婆罗门之婆罗门数。彼亦非沙门义．非婆罗门义。见法自知作证。我生已尽。梵行已立。所作已作。自知不受后有\n",
              "何等法不如实知。何等法集．法灭．法灭道迹不如实知。谓六入处法不如实知。六入处集．六入处灭．六入处灭道迹不如实知。而于触如实知者。无有是处。触集．触灭．触灭道迹如实知者。无有是处。如是受．爱．取．有．生．老．死如实知者。无有是处\n",
              "若沙门．婆罗门于六入处如实知。六入处集．六入处灭．六入处灭道迹如实知者。于触如实知。斯有是处。如是受．爱．取．有．生．老．死如实知者。斯有是处\n",
              "佛说是经已。诸比丘闻佛所说。欢喜奉行\n",
              "（三五四）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。如上说。差别者。若诸沙门．婆罗门于六入处不如实知。而欲超度触者。无有是处。触集．触灭．触灭道迹超度者。无有是处。如是超度受．爱．取．有．生．老．死者。无有是处。超度老死集．老死灭．老死灭道迹者。无有是处。若沙门．婆罗门于六入处如实知。六入处集．六入处灭．六入处灭道迹如实知。而超度触者。斯有是处。如是超度受．爱．取．有．生．老．死者。斯有是处。乃至超度老死灭道迹者。斯有是处\n",
              "佛说是经已。诸比丘闻佛所说。欢喜奉行\n",
              "如老死。乃至六入处三经\n",
              "如是老死。乃至行三经。亦如是说\n",
              "（三五五）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。当觉知老死。觉知老死集．老死灭．老死灭道迹。如是。乃至当觉知行．行集．行灭．行灭道迹\n",
              "云何当觉知老死。觉知缘生故有老死。如是老死觉知。云何老死集。生集是老死集。如是老死集觉知。云何老死灭觉知。谓生灭是老死灭。如是老死灭觉知。云何老死灭道迹觉知。谓八圣道是老死灭道迹。如是老死灭道迹觉知。乃至云何行觉知。谓三行。身行．口行．意行。如是行觉知。云何行集觉知。谓无明集是行集。如是行集觉知。云何行灭觉知。无明灭是行灭。如是行灭觉知。云何行灭道迹觉知。谓八圣道是行灭道迹。如是行灭道迹觉知\n",
              "佛说是经已。诸比丘闻佛所说。欢喜奉行\n",
              "（三五六）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。有四十四种智。谛听。善思。当为汝说。何等为四十四种智。谓老死智．老死集智．老死灭智．老死灭道迹智。如是生．有．取．爱．受．触．六入处．名色．识．行智。行集智．行灭智．行灭道迹智。是名四十四种智\n",
              "佛说此经已。诸比丘闻佛所说。欢喜奉行\n",
              "（三五七）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。有七十七种智。谛听。善思。当为汝说。云何七十七种智。生缘老死智。非余生缘老死智。过去生缘老死智。非余过去生缘老死智。未来生缘老死智。非余未来生缘老死智。及法住智。无常．有为．心所缘生．尽法．变易法．离欲法．灭法断知智。如是生．有．取．爱．受．触．六入处．名色．识．行．无明缘行智。非余无明缘行智。过去无明缘行智。非余过去无明缘行智。未来无明缘行智。非余未来无明缘行智。及法住智。无常．有为．心所缘生．尽法．变易法．无欲法．灭法断智。是名七十七种智\n",
              "佛说此经已。诸比丘闻佛所说。欢喜奉行\n",
              "（三五八）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。有增法．减法。谛听。善思。当为汝说。云何增法。所谓此有故彼有。此起故彼起。谓缘无明行。缘行识。乃至纯大苦聚集。是名增法。云何灭法。谓此无故彼无。此灭故彼灭。所谓无明灭则行灭。乃至纯大苦聚灭。是名减法\n",
              "佛说此经已。诸比丘闻佛所说。欢喜奉行\n",
              "如增法．减法。如是生法．变易法．集法．灭法如上说\n",
              "如当说三经。有应当知三经如上说\n",
              "（三五九）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。若思量．若妄想生。彼使攀缘识住。有攀缘识住故。有未来世生．老．病．死．忧．悲．恼苦。如是纯大苦聚集。若不思量．不妄想。无使无攀缘识住。无攀缘识住故。于未来世生．老．病．死．忧．悲．恼苦灭。如是纯大苦聚灭\n",
              "佛说此经已。诸比丘闻佛所说。欢喜奉行\n",
              "（三六○）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。若思量．若妄想者。则有使攀缘识住。有攀缘识住故。入于名色。入名色故。有未来世生．老．病．死．忧．悲．恼苦。如是纯大苦聚集。若不思量．无妄想。无使无攀缘识住。无攀缘识住故。不入名色。不入名色故。生．老．病．死．忧．悲．恼苦灭。如是纯大苦聚灭\n",
              "佛说此经已。诸比丘闻佛所说。欢喜奉行\n",
              "（三六一）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。若有思量．有妄想。则有使攀缘识住。有攀缘识住故。入于名色。入名色故。则有往来。有往来故。则有生死。有生死故。则有未来世生．老．病．死．忧．悲．恼苦。如是纯大苦聚集。若不思量．无妄想。无使无攀缘识住。无攀缘识住故。不入名色。不入名色故。则无往来。无往来故。则无生死。无生死故。于未来世生．老．病．死．忧．悲．恼苦灭。如是纯大苦聚灭\n",
              "佛说此经已。诸比丘闻佛所说。欢喜奉行\n",
              "（三六二）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。有多闻比丘。云何如来施设多闻比丘\n",
              "诸比丘白佛。世尊是法根．法眼．法依。唯愿为说多闻比丘。诸比丘闻已。当受奉行\n",
              "佛告比丘。谛听。善思。当为汝说。诸比丘。若有比丘闻老．病．死。生厌．离欲．灭尽法。是名多闻比丘。如是生．有．取．爱．受．触．六入处．名色．识．行。生厌．离欲．灭尽法。是名多闻比丘。是名如来所施设多闻比丘\n",
              "佛说此经已。诸比丘闻佛所说。欢喜奉行\n",
              "（三六三）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。所谓说法比丘。云何说法比丘。云何如来施设说法比丘\n",
              "诸比丘白佛。世尊是法根．法眼．法依。唯愿为说说法比丘。诸比丘闻已。当受奉行\n",
              "佛告诸比丘。若有比丘说老．病．死。生厌．离欲．灭尽法。是名说法比丘。如是说生．有．取．爱．受．触．六入处．名色．识．行。是生厌．离欲．灭尽法。是名说法比丘。诸比丘。是名如来施设说法比丘\n",
              "佛说此经已。诸比丘闻佛所说。欢喜奉行\n",
              "（三六四）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。谓法次法向。诸比丘。云何名为法次法向\n",
              "诸比丘白佛。世尊是法根．法眼．法依。善哉。世尊。唯愿为说。诸比丘闻已。当受奉行\n",
              "佛告诸比丘。若比丘于老．病．死。生厌．离欲．灭尽向。是名法次法向。如是生。乃至行。生厌．离欲．灭尽向。是名法次法向。诸比丘。是名如来施设法次法向\n",
              "佛说此经已。诸比丘闻佛所说。欢喜奉行\n"
            ]
          },
          {
            "id": 15,
            "level": 3,
            "title": "第十五卷",
            "brief": "",
            "media": "858-15.m4a",
            "page": [
              "（三六五）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。谓见法般涅槃。云何如来说见法般涅槃\n",
              "诸比丘白佛。世尊是法根．法眼．法依。善哉。世尊。唯愿为说见法般涅槃。诸比丘闻已。当受奉行。云何比丘得见法般涅槃\n",
              "佛告比丘。谛听。善思。当为汝说。若有比丘于老．病．死。厌．离欲．灭尽。不起诸漏。心善解脱。是名比丘得见法般涅槃\n",
              "佛说此经已。诸比丘闻佛所说。欢喜奉行\n",
              "（三六六）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。毗婆尸佛未成正觉时。独一静处。专精禅思。作如是念。一切世间皆入生死。自生自熟。自灭自没。而彼众生于老死之上出世间道不如实知。即自观察。何缘有此老死。如是正思惟观察。得如实无间等起知。有生故有此老死。缘生故有老死。复正思惟。何缘故有此生。寻复正思惟。无间等起知。缘有故有生。寻复正思惟。何缘故有有。寻复正思惟。如实无间等起知。有取故有有。寻复正思惟。何缘故有取。寻复正思惟。如实无间等起观察。取法味着顾念。缘触爱所增长。当知缘爱取。缘取有。缘有生。缘生老．病．死．忧．悲．恼苦。如是纯大苦聚集。譬如缘油炷而然灯。彼时时增油治炷。彼灯常明。炽然不息。如前来叹譬．城譬广说\n",
              "佛说是经已。诸比丘闻佛所说。欢喜奉行\n",
              "如毗婆尸佛。如是尸弃佛．毗湿波浮佛．迦罗迦孙提佛．迦那迦牟尼佛．迦叶佛。皆如是说\n",
              "（三六七）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。当勤方便修习禅思。内寂其心。所以者何。比丘禅思。内寂其心。精勤方便者。如是如实显现。云何如实显现。老死如实显现。老死集．老死灭．老死灭道迹如实显现。生．有．取．爱．受．触．六入处．名色．识．行如实显现。行集．行灭．行灭道迹如实显现。此诸法无常．有为．有漏如实显现\n",
              "佛说此经已。诸比丘闻佛所说。欢喜奉行\n",
              "（三六八）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。当修无量三摩提。专精系念。修无量三摩提。专精系念已。如是如实显现。云何如实显现。谓老死如实显现。乃至行如实显现。此诸法无常．有为．有漏。如是如实显现\n",
              "佛说此经已。诸比丘闻佛所说。欢喜奉行\n",
              "（三六九）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。昔者毗婆尸佛未成正觉时。住菩提所。不久成佛。诣菩提树下。敷草为座。结跏趺坐。端坐正念。一坐七日。于十二缘起逆顺观察。所谓此有故彼有。此起故彼起。缘无明行。乃至缘生有老死。及纯大苦聚集。纯大苦聚灭。彼毗婆尸佛正坐七日已。从三昧觉。说此偈言\n",
              "如此诸法生　　梵志勤思禅\n",
              "永离诸疑惑　　知因缘生法\n",
              "若知因生苦　　知诸受灭尽\n",
              "知因缘法尽　　则知有漏尽\n",
              "如此诸法生　　梵志勤思禅\n",
              "永离诸疑惑　　知有因生苦\n",
              "如此诸法生　　梵志勤思禅\n",
              "永离诸疑惑　　知诸受灭尽\n",
              "如此诸法生　　梵志勤思禅\n",
              "永离诸疑惑　　知因缘法尽\n",
              "如此诸法生　　梵志勤思禅\n",
              "永离诸疑惑　　知尽诸有漏\n",
              "如此诸法生　　梵志勤思禅\n",
              "普照诸世间　　如日住虚空\n",
              "破坏诸魔军　　觉诸结解脱\n",
              "佛说此经已。诸比丘闻佛所说。欢喜奉行\n",
              "如毗婆尸佛。如是尸弃佛．毗湿波浮佛．迦罗迦孙提佛．迦那迦牟尼佛．迦叶佛。亦如是说\n",
              "（三七○）\n",
              "如是我闻\n",
              "一时。佛住郁毗罗尼连禅河侧大菩提所。不久当成正觉。往诣菩提树下。敷草为座。结跏趺坐。正身正念。如前广说\n",
              "（三七一）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。有四食资益众生。令得住世摄受长养。何等为四。谓一．粗抟食。二．细触食。三．意思食。四．识食\n",
              "此四食何因．何集．何生．何触。谓此诸食爱因．爱集．爱生．爱触。此爱何因．何集．何生．何触。谓爱受因．受集．受生．受触。此受何因．何集．何生．何触。谓受触因．触集．触生．触触。此触何因．何集．何生．何触。谓触六入处因．六入处集．六入处生．六入处触。六入处集是触集。触集是受集。受集是爱集。爱集是食集。食集故未来世生．老．病．死．忧．悲．恼苦集。如是纯大苦聚集\n",
              "如是六入处灭则触灭。触灭则受灭。受灭则爱灭。爱灭则食灭。食灭故于未来世生．老．病．死．忧．悲．恼苦灭。如是纯大苦聚灭\n",
              "佛说此经已。诸比丘闻佛所说。欢喜奉行\n",
              "（三七二）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。有四食资益众生。令得住世摄受长养。何等为四。一．粗抟食。二．细触食。三．意思食。四．识食\n",
              "时。有比丘名曰颇求那。住佛后扇佛。白佛言。世尊。谁食此识\n",
              "佛告颇求那。我不言有食识者。我若言有食识者。汝应作是问。我说识是食。汝应问言。何因缘故有识食。我则答言。能招未来有。令相续生。有有故有六入处。六入处缘触\n",
              "颇求那复问。为谁触\n",
              "佛告颇求那。我不言有触者。我若言有触者。汝应作是问。为谁触。汝应如是问。何因缘故生触。我应如是答。六入处缘触。触缘受\n",
              "复问。为谁受\n",
              "佛告颇求那。我不说有受者。我若言有受者。汝应问。为谁受。汝应问言。何因缘故有受。我应如是答。触缘故有受。受缘爱\n",
              "复问。世尊。为谁爱\n",
              "佛告颇求那。我不说有爱者。我若说言有爱者。汝应作是问。为谁爱。汝应问言。何缘故有爱。我应如是答。缘受故有爱。爱缘取\n",
              "复问。世尊。为谁取\n",
              "佛告颇求那。我不说言有取者。我若说言有取者。汝应问言。为谁取。汝应问言。何缘故有取。我应答言。爱缘故有取。取缘有\n",
              "复问。世尊。为谁有\n",
              "佛告颇求那。我不说有有者。我若说有有者。汝应问言。为谁有。汝今应问。何缘故有有。我应答言。缘取故有有。能招当来有触生是名有。有六入处。六入处缘触。触缘受。受缘爱。爱缘取。取缘有。有缘生。生缘老．病．死．忧．悲．恼苦。如是纯大苦聚集。谓六入处灭则触灭。触灭则受灭。受灭则爱灭。爱灭则取灭。取灭则有灭。有灭则生灭。生灭则老．病．死．忧．悲．恼苦灭。如是纯大苦聚集灭\n",
              "佛说此经已。诸比丘闻佛所说。欢喜奉行\n",
              "（三七三）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。有四食资益众生。令得住世摄受长养。云何为四。谓一．粗抟食。二．细触食。三．意思食。四．识食\n",
              "云何比丘观察抟食。譬如有夫妇二人。唯有一子。爱念将养。欲度旷野崄道难处。粮食乏尽。饥饿困极。计无济理。作是议言。正有一子。极所爱念。若食其肉。可得度难。莫令在此三人俱死。作是计已。即杀其子。含悲垂泪。强食其肉。得度旷野。云何。比丘。彼人夫妇共食子肉。宁取其味。贪嗜美乐与不\n",
              "答曰。不也。世尊\n",
              "复问。比丘。彼强食其肉。为度旷野崄道与不\n",
              "答言。如是。世尊\n",
              "佛告比丘。凡食抟食。当如是观。如是观者。抟食断知。抟食断知已。于五欲功德贪爱则断。五欲功德贪爱断者。我不见彼多闻圣弟子于五欲功德上有一结使而不断者。有一结系故。则还生此世\n",
              "云何比丘观察触食。譬如有牛。生剥其皮。在在处处。诸虫唼食。沙土坌尘。草木针刺。若依于地。地虫所食。若依于水。水虫所食。若依空中。飞虫所食。卧起常有苦毒此身。如是。比丘。于彼触食。当如是观。如是观者。触食断知。触食断知者。三受则断。三受断者。多闻圣弟子于上无所复作。所作已作故\n",
              "云何比丘观察意思食。譬如聚落城邑边有火起。无烟无炎。时有士夫聪明黠慧。背苦向乐。厌死乐生。作如是念。彼有大火。无烟无炎。行来当避。莫令堕中。必死无疑。作是思惟。常生思愿。舍远而去。观意思食。亦复如是。如是观者。意思食断。意思食断者。三爱则断。三爱断者。彼多闻圣弟子于上更无所作。所作已作故\n",
              "诸比丘。云何观察识食。譬如国王。有防逻者。捉捕劫盗。缚送王所如前须深经广说。以彼因缘。受三百矛苦觉。昼夜苦痛。观察识食。亦复如是。如是观者。识食断知。识食断知者。名色断知。名色断知者。多闻圣弟子于上更无所作。所作已作故\n",
              "佛说此经已。诸比丘闻佛所说。欢喜奉行\n",
              "（三七四）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。有四食资益众生。令得住世摄受长养。何等为四。一者抟食。二者触食。三意思食。四者识食\n",
              "若比丘于此四食有喜有贪。则识住增长。识住增长故。入于名色。入名色故。诸行增长。行增长故。当来有增长。当来有增长故。生．老．病．死．忧．悲．恼苦集。如是纯大苦聚集\n",
              "若于四食无贪无喜。无贪无喜故。识不住．不增长。识不住．不增长故。不入名色。不入名色故。行不增长。行不增长故。当来有不生不长。当来有不生长故。于未来世生．老．病．死．忧．悲．恼苦不起。如是纯大苦聚灭\n",
              "佛说此经已。诸比丘闻佛所说。欢喜奉行\n",
              "（三七五）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。有四食资益众生。令得住世摄受长养。何等为四。一者抟食。二者触食。三意思食。四者识食。诸比丘。于此四食有贪有喜。则有忧悲．有尘垢。若于四食无贪无喜。则无忧悲。亦无尘垢\n",
              "佛说此经已。诸比丘闻佛所说。欢喜奉行\n",
              "（三七六）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。有四食资益众生。令得住世摄受长养。何等为四。一者抟食。二者触食。三意思食。四者识食\n",
              "诸比丘。于此四食有贪有喜。识住增长。乃至纯大苦聚集。譬如楼阁宫殿。北西长广。东西牕牖。日出东方。光照西壁。如是。比丘。于此四食有贪有喜。如前广说。乃至纯大苦聚集\n",
              "若于四食无贪无喜。如前广说。乃至纯大苦聚灭。譬如。比丘。楼阁宫殿。北西长广。东西牕牖。日出东方。应照何所\n",
              "比丘白佛言。应照西壁\n",
              "佛告比丘。若无西壁。应何所照\n",
              "比丘白佛言。应照虚空。无所攀缘\n",
              "如是。比丘。于此四食无贪无喜。识无所住。乃至如是纯大苦聚灭。佛说此经已。诸比丘闻佛所说。欢喜奉行\n",
              "（三七七）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。有四食资益众生。令得住世摄受长养。何等为四。一者抟食。二者触食。三意思食。四者识食。诸比丘。于此四食有贪有喜。识住增长。乃至纯大苦聚集。譬如。比丘。楼阁宫殿。北西长广。东西牕牖。日出东方。应照何所\n",
              "比丘白佛言。应照西壁\n",
              "佛告比丘。如是。四食有贪有喜。识住增长。乃至如是大苦聚集。若于四食无贪无喜。亦无识住增长。乃至如是纯大苦聚灭。譬如。比丘。画师．画师弟子集种种彩色。欲妆画虚空。宁能画不\n",
              "比丘白佛。不能。世尊。所以者何。彼虚空者。非色．无对．不可见\n",
              "如是。比丘。于此四食无贪无喜。亦无识住增长。乃至如是纯大苦聚灭\n",
              "佛说此经已。诸比丘闻佛所说。欢喜奉行\n",
              "（三七八）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。有四食资益众生。令得住世摄受长养。何等为四。一者抟食。二者触食。三意思食。四者识食。诸比丘。于此四食有贪有喜。识住增长。乃至纯大苦聚集。譬如。比丘。画师．若画师弟子集种种彩。欲妆画于色。作种种像。诸比丘。于意云何。彼画师．画师弟子宁能妆于色不\n",
              "比丘白佛。如是。世尊。能妆画色\n",
              "佛告比丘。于此四食有贪有喜。识住增长。乃至如是纯大苦聚集。诸比丘。若于四食无贪无喜。无有识住增长。乃至如是纯大苦聚灭。比丘。譬如画师．画师弟子集种种彩。欲离于色有所妆画。作种种像。宁能画不\n",
              "比丘白佛。不能。世尊\n",
              "如是。比丘。若于四食无贪无喜。无有识住增长。乃至如是纯大苦聚灭\n",
              "佛说此经已。诸比丘闻佛所说。欢喜奉行\n",
              "（三七九）\n",
              "如是我闻\n",
              "一时。佛住波罗[木*奈]鹿野苑中仙人住处\n",
              "尔时。世尊告五比丘。此苦圣谛。本所未曾闻法。当正思惟。时。生眼．智．明．觉。此苦集．此苦灭．此苦灭道迹圣谛。本所未曾闻法。当正思惟。时。生．眼．智．明．觉\n",
              "复次。苦圣谛智当复知。本所未闻法。当正思惟。时。生眼．智．明．觉。苦集圣谛已知当断。本所未曾闻法。当正思惟。时。生眼．智．明．觉\n",
              "复次。苦集灭。此苦灭圣谛已知当知作证。本所未闻法。当正思惟。时。生眼．智．明．觉。复以此苦灭道迹圣谛已知当修。本所未曾闻法。当正思惟。时。生眼．智．明．觉\n",
              "复次。比丘。此苦圣谛已知。知已出。所未闻法。当正思惟。时。生眼．智．明．觉。复次。此苦集圣谛已知。已断出。所未闻法。当正思惟。时。生眼．智．明．觉\n",
              "复次。苦灭圣谛已知．已作证出。所未闻法。当正思惟。时。生眼．智．明．觉。复次。苦灭道迹圣谛已知．已修出。所未曾闻法。当正思惟。时。生眼．智．明．觉\n",
              "诸比丘。我于此四圣谛三转十二行不生眼．智．明．觉者。我终不得于诸天．魔．梵．沙门．婆罗门闻法众中。为解脱．为出．为离。亦不自证得阿耨多罗三藐三菩提。我已于四圣谛三转十二行生眼．智．明．觉。故于诸天．魔．梵．沙门．婆罗门闻法众中。得出．得脱。自证得成阿耨多罗三藐三菩提\n",
              "尔时。世尊说是法时。尊者憍陈如及八万诸天远尘离垢。得法眼净\n",
              "尔时。世尊告尊者憍陈如。知法未\n",
              "憍陈如白佛。已知。世尊\n",
              "复告尊者憍陈如。知法未\n",
              "拘邻白佛。已知。善逝\n",
              "尊者拘邻已知法故。是故名阿若拘邻\n",
              "尊者阿若拘邻知法已。地神举声唱言。诸仁者。世尊于波罗[木*奈]国仙人住处鹿野苑中三转十二行法轮。诸沙门．婆罗门．诸天．魔．梵所未曾转。多所饶益。多所安乐。哀愍世间。以义饶益。利安天人。增益诸天众。减损阿修罗众\n",
              "地神唱已。闻虚空神天．四天王天．三十三天．炎魔天．兜率陀天．化乐天．他化自在天展转传唱。须臾之间。闻于梵天身。梵天乘声唱言。诸仁者。世尊于波罗[木*奈]国仙人住处鹿野苑中三转十二行法轮。诸沙门．婆罗门．诸天．魔．梵。及世间闻法未所曾转。多所饶益。多所安乐。以义饶益诸天世人。增益诸天众。减损阿修罗众。世尊于波罗[木*奈]国仙人住处鹿野苑中转法轮。是故此经名转法轮经\n",
              "佛说此经已。诸比丘闻佛所说。欢喜奉行\n",
              "（三八○）\n",
              "如是我闻\n",
              "一时。佛住波罗[木*奈]仙人住处鹿野苑中\n",
              "尔时。世尊告诸比丘。有四圣谛。何等为四。谓苦圣谛．苦集圣谛．苦灭圣谛．苦灭道迹圣谛\n",
              "佛说此经已。诸比丘闻佛所说。欢喜奉行\n",
              "（三八一）\n",
              "如是我闻\n",
              "一时。佛住波罗[木*奈]仙人住处鹿野苑中\n",
              "尔时。世尊告诸比丘。有四圣谛。何等为四。谓苦圣谛．苦集圣谛．苦灭圣谛．苦灭道迹圣谛。若比丘于此四圣谛未无间等者。当修无间等。起增上欲。方便堪能。正念正知应当觉\n",
              "佛说此经已。诸比丘闻佛所说。欢喜奉行\n",
              "（三八二）\n",
              "如是我闻\n",
              "一时。佛住波罗[木*奈]仙人住处鹿野苑中\n",
              "尔时。世尊告诸比丘。有四圣谛。何等为四。谓苦圣谛．苦集圣谛．苦灭圣谛．苦灭道迹圣谛。若比丘于苦圣谛当知．当解。于集圣谛当知．当断。于苦灭圣谛当知．当证。于苦灭道迹圣谛当知．当修\n",
              "佛说此经已。诸比丘闻佛所说。欢喜奉行\n",
              "（三八三）\n",
              "如是我闻\n",
              "一时。佛住波罗[木*奈]仙人住处鹿野苑中\n",
              "尔时。世尊告诸比丘。有四圣谛。何等为四。谓苦圣谛．苦集圣谛．苦灭圣谛．苦灭道迹圣谛。若比丘于苦圣谛已知．已解。于苦集圣谛已知．已断。于苦灭圣谛已知．已证。于苦灭道迹圣谛已知．已修。如是比丘则断爱欲。转去诸结。于慢．无明等究竟苦边\n",
              "佛说此经已。诸比丘闻佛所说。欢喜奉行\n",
              "（三八四）\n",
              "如是我闻\n",
              "一时。佛住波罗[木*奈]仙人住处鹿野苑中\n",
              "尔时。世尊告诸比丘。有四圣谛。何等为四。谓苦圣谛．苦集圣谛．苦灭圣谛．苦灭道迹圣谛。若比丘于苦圣谛已知．已解。于苦集圣谛已知．已断。于苦灭圣谛已知．已证。于苦灭道迹圣谛已知．已修。如是比丘名阿罗汉。诸漏已尽。所作已作。离诸重担。逮得己利。尽诸有结。正智善解脱\n",
              "佛说此经已。诸比丘闻佛所说。欢喜奉行\n",
              "（三八五）\n",
              "如是我闻\n",
              "一时。佛住波罗[木*奈]国仙人住处鹿野苑中\n",
              "尔时。世尊告诸比丘。有四圣谛。何等为四。谓苦圣谛．苦集圣谛．苦灭圣谛．苦灭道迹圣谛。若比丘于苦圣谛已知．已解。于苦集圣谛已知．已断。于苦灭圣谛已知．已证。于苦灭道迹圣谛已知．已修。如是比丘边际．究竟边际．离垢边际。梵行已终。纯一清白。名为上士\n",
              "佛说此经已。诸比丘闻佛所说。欢喜奉行\n",
              "（三八六）\n",
              "如是我闻\n",
              "一时。佛住波罗[木*奈]国仙人住处鹿野苑中\n",
              "尔时。世尊告诸比丘。有四圣谛。何等为四。谓苦圣谛．苦集圣谛．苦灭圣谛．苦灭道迹圣谛。若比丘于苦圣谛已知．已解。于苦集圣谛已知．已断。于苦灭圣谛已知．已证。于苦灭道迹圣谛已知．已修。如是比丘无有关键。平治城壍。度诸崄难。解脱结缚。名为贤圣。建立圣幢\n",
              "佛说此经已。诸比丘闻佛所说。欢喜奉行\n",
              "（三八七）\n",
              "如是我闻\n",
              "一时。佛住波罗[木*奈]仙人住处鹿野苑中\n",
              "尔时。世尊告诸比丘。有四圣谛。何等为四。谓苦圣谛．苦集圣谛．苦灭圣谛．苦灭道迹圣谛。若比丘于苦圣谛已知．已解。于苦集圣谛已知．已断。于苦灭圣谛已知．已证。于苦灭道迹圣谛已知．已修。如是比丘无有关键。平治城堑。度诸峻难。名为贤圣。建立圣幢。诸比丘。云何无有关键。谓五下分结已离．已知。是名离关键。云何平治城堑。无明谓之深堑。彼得断知。是名平治城堑。云何度诸崄难。谓无际生死。究竟苦边。是名度诸崄难。云何解脱结缚。谓爱已断．已知。云何建立圣幢。谓我慢已断．已知。是名建立圣幢\n",
              "佛说此经已。诸比丘闻佛所说。欢喜奉行\n",
              "（三八八）\n",
              "如是我闻\n",
              "一时。佛住波罗[木*奈]国仙人住处鹿野苑中\n",
              "尔时。世尊告诸比丘。有四圣谛。何等为四。谓苦圣谛．苦集圣谛．苦灭圣谛．苦灭道迹圣谛。若比丘于苦圣谛已知．已解。于苦集圣谛已知．已断。于苦灭圣谛已知．已证。于苦灭道迹圣谛已知．已修。是名比丘断五支。成六分。守护于一。依猗于四。舍除诸谛。离四衢。证诸觉想。自身所作。心善解脱。慧善解脱。纯一清白。名为上士\n",
              "佛说此经已。诸比丘闻佛所说。欢喜奉行\n",
              "（三八九）\n",
              "如是我闻\n",
              "一时。佛住波罗[木*奈]国仙人住处鹿野苑中\n",
              "尔时。世尊告诸比丘。有四法成就。名曰大医王者。所应王之具．王之分。何等为四。一者善知病。二者善知病源。三者善知病对治。四者善知治病已。当来更不动发。云何名良医善知病。谓良医善知如是如是种种病。是名良医善知病。云何良医善知病源。谓良医善知此病因风起．癖阴起．涎唾起．众冷起．因现事起．时节起。是名良医善知病源。云何良医善知病对治。谓良医善知种种病。应涂药．应吐．应下．应灌鼻．应熏．应取汗。如是比种种对治。是名良医善知对治。云何良医善知治病已。于未来世永不动发。谓良医善治种种病。令究竟除。于未来世永不复起。是名良医善知治病。更不动发\n",
              "如来．应．等正觉为大医王。成就四德。疗众生病。亦复如是。云何为四。谓如来知此是苦圣谛如实知．此是苦集圣谛如实知．此是苦灭圣谛如实知．此是苦灭道迹圣谛如实知。诸比丘。彼世间良医于生根本对治不如实知。老．病．死．忧．悲．恼苦根本对治不如实知。如来．应．等正觉为大医王。于生根本知对治如实知。于老．病．死．忧．悲．恼苦根本对治如实知。是故如来．应．等正觉名大医王\n",
              "佛说此经已。诸比丘闻佛所说。欢喜奉行\n",
              "（三九○）\n",
              "如是我闻\n",
              "一时。佛住波罗[木*奈]国仙人住处鹿野苑中\n",
              "尔时。世尊告诸比丘。若诸沙门．婆罗门于此苦圣谛不如实知。此苦集圣谛不如实知。此苦灭圣谛不如实知。此苦灭道迹圣谛不如实知。此非沙门之沙门。非婆罗门之婆罗门。彼亦不于沙门义．婆罗门义见法自知作证。我生已尽。梵行已立。所作已作。自知不受后有\n",
              "若沙门．婆罗门于此苦圣谛如实知。此苦集圣谛如实知。此苦灭圣谛如实知。此苦灭道迹圣谛如实知。当知是沙门．婆罗门。沙门之沙门．婆罗门之婆罗门。于沙门义．婆罗门义见法自知作证。我生已尽。梵行已立。所作已作。自知不受后有。是故。比丘。于四圣谛无间等当起增上欲。精勤堪能。方便修学。何等为四。谓苦圣谛．苦集圣谛．苦灭圣谛．苦灭道迹圣谛\n",
              "佛说此经已。诸比丘闻佛所说。欢喜奉行\n",
              "（三九一）\n",
              "如是我闻\n",
              "一时。佛住波罗[木*奈]国仙人住处鹿野苑中\n",
              "广说如上。差别者。于四圣谛不如实知。当知是沙门．婆罗门。非沙门数．非婆罗门数。于四圣谛如实知者。是沙门数．是婆罗门数。乃至\n",
              "佛说此经已。诸比丘闻佛所说。欢喜奉行\n",
              "（三九二）\n",
              "如是我闻\n",
              "一时。佛住波罗[木*奈]国仙人住处鹿野苑中\n",
              "尔时。世尊告诸比丘。若沙门．婆罗门于苦圣谛不如实知。苦集圣谛不如实知。苦灭圣谛不如实知。苦灭道迹圣谛不如实知。当知是沙门．婆罗门不得脱苦。若沙门．婆罗门于苦圣谛如实知。于苦集圣谛如实知。于苦灭圣谛如实知。于苦灭道迹圣谛如实知。当知是沙门．婆罗门解脱于苦\n",
              "佛说此经已。诸比丘闻佛所说。欢喜奉行\n",
              "如于苦不解脱．解脱。如是舍恶趣不解脱．解脱。堪能舍戒退减。不舍戒退减。能自说得过人法自证。不能自说得过人法作证。能于此外求良福田。不能于此外求良福田\n",
              "能于此外求大师。不能于此外求大师。不能越苦。堪能越苦。不堪能脱苦。堪能脱苦\n",
              "如是上诸经重说悉继以偈\n",
              "若不知苦者　　及彼众苦因\n",
              "一切诸苦法　　寂灭永无余\n",
              "若不知道迹　　能思一切苦\n",
              "心解脱于苦　　慧解脱亦然\n",
              "不能越众苦　　令苦究竟脱\n",
              "若如实知苦　　亦知众苦因\n",
              "及一切诸苦　　永灭尽无余\n",
              "若复如实知　　息苦之道迹\n",
              "意解脱具足　　慧解脱亦然\n",
              "堪能越众苦　　究竟得解脱\n",
              "佛说此经已。诸比丘闻佛所说。欢喜奉行\n",
              "（三九三）\n",
              "如是我闻\n",
              "一时。佛住波罗[木*奈]国仙人住处鹿野苑中\n",
              "尔时。世尊告诸比丘。若善男子正信．非家．出家学道。彼一切所应当知四圣谛法。何等为四。谓知苦圣谛．知苦集圣谛．知苦灭圣谛．知苦灭道迹圣谛。是故。比丘。于四圣谛未无间等者。当勤方便。修无间等。如此章句。一切四圣谛经。应当具说\n",
              "佛说此经已。诸比丘闻佛所说。欢喜奉行\n",
              "如是知．如是见．如是无间等。悉应当说。又三结尽。得须陀洹。一切当知四圣谛。何等为四。谓知苦圣谛．知苦集圣谛．知苦灭圣谛．知苦灭道迹圣谛。如是当知．如是当见无间等\n",
              "佛说此经已。诸比丘闻佛所说。欢喜奉行\n",
              "若三结尽。贪．恚．痴薄。得斯陀含。彼一切皆于四圣谛如实知故。何等为四。谓知苦圣谛．知苦集圣谛．知苦灭圣谛．知苦灭道迹圣谛。如是当知．如是当见．如是无间等。亦如是说\n",
              "五下分结尽。生般涅槃阿那含。不还此世。彼一切知四圣谛。何等为四。知苦圣谛．知苦集圣谛．知苦灭圣谛．知苦灭道迹圣谛。如是知．如是见．如是无间等。亦如是说\n",
              "若一切漏尽。无漏心解脱．慧解脱。见法自知作证。我生已尽。梵行已立。所作已作。自知不受后有。彼一切悉知四圣谛。何等为四。谓知苦圣谛．知苦集圣谛．知苦灭圣谛．知苦灭道迹圣谛。如是知．如是见．如是无间等。亦如是说\n",
              "若得辟支佛道证。彼一切知四圣谛故。何等为四。谓知苦圣谛．知苦集圣谛．知苦灭圣谛．知苦灭道迹圣谛。如是知．如是见．如是无间等。亦如是说\n",
              "若得无上等正觉。彼一切知四圣谛故。何等为四。谓知苦圣谛．知苦集圣谛．知苦灭圣谛．知苦灭道迹圣谛。如是知．如是见．如是无间等。亦如是说\n",
              "佛说此经已。诸比丘闻佛所说。欢喜奉行\n",
              "（三九四）\n",
              "如是我闻\n",
              "一时。佛住波罗[木*奈]国仙人住处鹿野苑中\n",
              "尔时。世尊告诸比丘。譬如日出。明相先起。如是正尽苦亦有前相起。谓知四圣谛。何等为四。知苦圣谛．知苦集圣谛．知苦灭圣谛．知苦灭道迹圣谛\n",
              "佛说此经已。诸比丘闻佛所说。欢喜奉行\n",
              "如是知。如是见。如是无间等。亦如是说\n",
              "（三九五）\n",
              "如是我闻\n",
              "一时。佛住波罗[木*奈]国仙人住处鹿野苑中\n",
              "尔时。世尊告诸比丘。若日月不出世间者。一切众星亦不出于世间。昼夜．半月．一月．时节．岁数．克数．须臾。皆悉不现。世间常冥。无有明照。唯有长夜。纯大闇苦现于世间。若如来．应供．等正觉不出世间时。不说苦圣谛．苦集圣谛．苦灭圣谛．苦灭道迹圣谛现于世间。世间盲冥。无有明照。如是长夜。纯大闇冥现于世间\n",
              "若日月出于世间。众星亦现。昼夜．半月．一月．时节．岁数．克数．须臾。悉现世间。长夜明照。出于世间。如是。如来．应．等正觉出于世间。说苦圣谛现于世间。苦集圣谛．苦灭圣谛．苦灭道迹圣谛现于世间。不复闇冥。长夜照明。纯一智慧现于世间\n",
              "佛说此经已。诸比丘闻佛所说。欢喜奉行\n",
              "（三九六）\n",
              "如是我闻\n",
              "一时。佛住波罗[木*奈]国仙人住处鹿野苑中\n",
              "尔时。世尊告诸比丘。譬如日出。周行空中。坏诸闇冥。光明显照。如是。圣弟子所有集法。一切灭已。离诸尘垢。得法眼生。与无间等。俱三结断。所谓身见．戒取．疑。此三结尽。名须陀洹。不堕恶趣法。必定正觉。趣七有天人往生。作苦边。彼圣弟子中间虽起忧苦。听彼圣弟子离欲．恶不善法。有觉有观。离生喜乐。初禅具足住。不见彼圣弟子有一法不断。能令还生此世者。此则圣弟子得法眼之大义。是故。比丘于此四圣谛未无间等者。当勤方便。起增上欲。精进修学\n",
              "佛说是经已。诸比丘闻佛所说。欢喜奉行\n",
              "（三九七）\n",
              "如是我闻\n",
              "一时。佛住波罗[木*奈]国仙人住处鹿野苑中\n",
              "尔时。世尊告诸比丘。当作是说。我于苦圣谛未无间等。苦集圣谛．苦灭圣谛未无间等。而言我当得苦灭道迹圣谛无间等者。此说不应。所以者何。无是处故\n",
              "若苦圣谛．苦集圣谛．苦灭圣谛未无间等。而欲苦灭道迹圣谛无间等者。无有是处。譬如有人言我欲取佉提罗叶。合集作器。盛水持行者。无有是处。所以者何。无是处故。如是言我于苦圣谛．苦集圣谛．苦灭圣谛未无间等。而欲得苦灭道迹圣谛无间等者。无有是处\n",
              "若复有言我当于苦圣谛．苦集圣谛．苦灭圣谛无间等已得。复得苦灭道迹圣谛者。斯则善说。所以者何。有是处故\n",
              "若苦圣谛．苦集圣谛．苦灭圣谛无间等已。而欲苦灭道迹圣谛无间等者。斯有是处。譬如有言我以纯昙摩叶．摩楼迦叶。合集盛水持行者。此则善说。所以者何。有是处故。如是若言我于苦圣谛．苦集圣谛．苦灭圣谛无间等已。而欲苦灭道迹圣谛无间等者。斯则善说。所以者何。有是处故。若于苦圣谛．苦集圣谛．苦灭圣谛无间等已。而欲苦灭道迹圣谛无间等者。斯有是处故\n",
              "佛说是经已。诸比丘闻佛所说。欢喜奉行\n",
              "（三九八）\n",
              "如是我闻\n",
              "一时。佛住波罗[木*奈]国仙人住处鹿野苑中\n",
              "尔时。世尊告诸比丘。如小绵丸．小劫贝华丸。置四衢道头。四方风吹。则随风去向于一方。如是。若沙门．婆罗门于苦圣谛不如实知。于苦集圣谛．于苦灭圣谛．苦灭道迹圣谛不如实知。当知彼沙门．婆罗门常观他面。常随他说。以不如实知故。闻彼所说。趣说而受。当知此人不宿修习智慧故\n",
              "譬如因陀罗柱。铜铁作之。于深入地中。四方猛风不能令动。如是。沙门．婆罗门于苦圣谛如实知。苦集圣谛．苦灭圣谛．苦灭道迹圣谛如实知者。当知是沙门．婆罗门不视他面。不随他语。是沙门．婆罗门智慧坚固。本随习故。不随他语。是故。比丘。于四圣谛当勤方便。起增上欲。精进修学\n",
              "佛说是经已。诸比丘闻佛所说。欢喜奉行\n",
              "（三九九）\n",
              "如是我闻\n",
              "一时。佛住波罗[木*奈]国仙人住处鹿野苑中\n",
              "尔时。世尊告诸比丘。譬如石柱。长十六肘。八肘入地。四方风吹。不能令动。如是。沙门．婆罗门于苦圣谛如实知。于苦集圣谛。苦灭圣谛。苦灭道迹圣谛如实知。斯等沙门．婆罗门至诸论处。无能屈。其心解脱．慧解脱者。能使余沙门．婆罗门反生忧苦。如是如实知．如实见。皆是先世宿习故。使智慧不可倾动。是故。比丘。于四圣谛当勤方便。起增上欲。精进修学\n",
              "佛说是经已。诸比丘闻佛所说。欢喜奉行\n",
              "（四○○）\n",
              "如是我闻\n",
              "一时。佛住波罗[木*奈]国仙人住处鹿野苑中\n",
              "尔时。世尊告诸比丘。譬如有人火烧头衣。当起增上欲。急救令灭\n",
              "佛告比丘。莫作是说。当置头衣。于四圣谛起增上欲。勤加方便。修无间等。何等四。谓苦圣谛．苦集圣谛．苦灭圣谛．苦灭道迹圣谛未无间等。当勤方便。修无间等。所以者何。比丘。长夜炽然。地狱．畜生．饿鬼。诸比丘。不见极苦。如苦圣谛．苦集圣谛．苦灭圣谛．苦灭道迹圣谛。未无间等者。是比丘当忍苦．乐．忧．悲。于四圣谛勤加精进。方便修习无间等。应当学\n",
              "佛说是经已。诸比丘闻佛所说。欢喜奉行\n",
              "（四○一）\n",
              "如是我闻\n",
              "一时。佛住波罗[木*奈]国仙人住处鹿野苑中\n",
              "尔时。世尊告诸比丘。譬如士夫年寿百岁。有人语言。士夫若欲闻法。当日日三时受苦。晨朝时受百枪苦。日中．晡时亦复如是。于一日中受三百枪苦。如是日日。至于百岁。然后闻法。得无闻等。汝宁能不\n",
              "时。彼士夫为闻法故。悉堪能受。所以者何。人生于世。长夜受苦。有时地狱。有时畜生。有时饿鬼。于三恶道空受众苦。亦不闻法。是故我今为无间等故。不以终身受三百枪为大苦也。是故。比丘。于四圣谛未得无间等者。当勤方便。起增上欲。学无间等\n",
              "佛说此经已。诸比丘闻佛所说。欢喜奉行\n",
              "（四○二）\n",
              "如是我闻\n",
              "一时。佛住波罗[木*奈]国仙人住处鹿野苑中\n",
              "尔时。世尊告诸比丘。于四圣谛平等正觉。名为如来．应．等正觉。何等为四。所谓苦圣谛．苦集圣谛．苦灭圣谛．苦灭道迹圣谛。于此四圣谛平等正觉。名为如来．应．等正觉。是故。诸比丘。于四圣谛未无间者。当勤方便。起增上欲。学无间等\n",
              "佛说此经已。诸比丘闻佛所说。欢喜奉行\n",
              "（四○三）\n",
              "如是我闻\n",
              "一时。佛在摩竭国人间游行。于王舍城波罗利弗是中间竹林聚落。国王于中造福德舍。尔时。世尊与诸大众于中宿止\n",
              "尔时。世尊告诸比丘。我与汝等于四圣谛无知．无见．无随顺觉．无随顺受者。应当长夜驱驰生死。何等为四。谓苦圣谛．苦集圣谛．苦灭圣谛．苦灭道迹圣谛。我与汝等于四圣谛无知．无见．无随顺觉．无随顺受者。应当长夜驱驰生死。以我及汝于此苦圣谛顺知．顺入。断诸有流。尽诸生死。不受后有。于苦集圣谛．苦灭圣谛．苦灭道迹圣谛顺知．顺入。断诸有流。尽诸生死。不受后有。是故。比丘。于四圣谛未无间等者。当勤方便。起增上欲。修无间等\n",
              "尔时。世尊即说偈言\n",
              "我常与汝等　　长夜涉生死\n",
              "不见圣谛故　　大苦日增长\n",
              "若见四圣谛　　断有大流海\n",
              "生死永已除　　不复受后生\n",
              "佛说此经已。诸比丘闻佛所说。欢喜奉行\n",
              "（四○四）\n",
              "如是我闻\n",
              "一时。佛在摩竭国人间游行。王舍城波罗利弗是中间竹林聚落。大王于中作福德舍。尔时。世尊与诸大众于中止宿\n",
              "尔时。世尊告诸比丘。汝等当行。共至申恕林\n",
              "尔时。世尊与诸大众到申恕林。坐树下\n",
              "尔时。世尊手把树叶。告诸比丘。此手中叶为多耶。大林树叶为多\n",
              "比丘白佛。世尊。手中树叶甚少。彼大林中树叶无量。百千亿万倍。乃至算数譬类不可为比\n",
              "如是。诸比丘。我成等正觉。自所见法。为人定说者。如手中树叶。所以者何。彼法义饶益．法饶益．梵行饶益．明．慧．正觉．向于涅槃。如大林树叶。如我成等正觉。自知正法。所不说者。亦复如是。所以者何。彼法非义饶益。非法饶益。非梵行饶益．明．慧．正觉．正向涅槃故。是故。诸比丘。于四圣谛未无间等者。当勤方便。起增上欲。学无间等\n",
              "佛说此经已。诸比丘闻佛所说。欢喜奉行\n",
              "（四○五）\n",
              "如是我闻\n",
              "一时。佛住毗舍离猕猴池侧重阁讲堂\n",
              "尔时。尊者阿难晨朝着衣持钵。入毗舍离城乞食。时。有众多离车童子晨朝从城内出。至精舍门。持弓箭。竞射精舍门孔。箭箭皆入门孔\n",
              "尊者阿难见已。以为奇特。彼诸离车童子能作如是难事。入城乞食。还举衣钵。洗足已。往诣佛所。稽首佛足。退住一面。白佛言。世尊。我今晨朝着衣持钵。入毗舍离城乞食。见有众多离车童子从城内出。至精舍门。竞射门孔。箭箭皆入。我作是念。此甚奇特。诸离车童子能为难事\n",
              "佛告阿难。于意云何。离车童子竞射门孔。箭箭皆入。此为难耶。破一毛为百分。而射一毛分。箭箭悉中。此为难耶\n",
              "阿难白佛。破一毛百分。射一分之毛。箭箭悉中。此则为难\n",
              "佛告阿难。未若于苦圣谛生如实知。此则甚难。如是。苦集圣谛．苦灭圣谛．苦灭道迹圣谛如实知见。此则甚难\n",
              "尔时。世尊而说偈言\n",
              "一毛为百分　　射一分甚难\n",
              "观一一苦阴　　非我难亦然\n",
              "佛说此经已。诸比丘闻佛所说。欢喜奉行\n",
              "（四○六）\n",
              "如是我闻\n",
              "一时。佛住猕猴池侧重阁讲堂\n",
              "尔时。世尊告诸比丘。譬如大地悉成大海。有一盲龟寿无量劫。百年一出其头。海中有浮木。止有一孔。漂流海浪。随风东西。盲龟百年一出其头。当得遇此孔不\n",
              "阿难白佛。不能。世尊。所以者何。此盲龟若至海东。浮木随风。或至海西。南．北四维围绕亦尔。不必相得\n",
              "佛告阿难。盲龟浮木。虽复差违。或复相得。愚痴凡夫漂流五趣。暂复人身。甚难于彼。所以者何。彼诸众生不行其义．不行法．不行善．不行真实。展转杀害。强者陵弱。造无量恶故。是故。比丘。于四圣谛当未无间等者。当勤方便。起增上欲。学无间等\n",
              "佛说此经已。诸比丘闻佛所说。欢喜奉行\n"
            ]
          },
          {
            "id": 16,
            "level": 3,
            "title": "第十六卷",
            "brief": "",
            "media": "858-16.m4a",
            "page": [
              "杂因诵第三品之四\n\n",
              "（四○七）\n",
              "如是我闻\n",
              "一时。佛住王舍城迦兰陀竹园。时。有众多比丘集于食堂。思惟世间而思惟\n",
              "尔时。世尊知诸比丘心之所念。往诣食堂。敷座而坐。告诸比丘。汝等比丘慎莫思惟世间思惟。所以者何。世间思惟非义饶益。非法饶益。非梵行饶益。非智．非觉。不顺涅槃。汝等当正思惟。此苦圣谛．此苦集圣谛．此苦灭圣谛．此苦灭道迹圣谛。所以者何。如此思惟则义饶益．法饶益．梵行饶益。正智．正觉．正向涅槃\n",
              "过去世时。有一士夫出王舍城。于拘絺罗池侧正坐。思惟世间思惟。当思惟时。见四种军。象军．马军．车军．步军。无量无数。皆悉入于一藕孔中。见已。作是念。我狂失性。世间所无。而今见之。尔时。去池不远。更有大众一处聚集。时。彼士夫诣大众所语言。诸人。我今发狂。我今失性。世间所无。而我今见。如上广说。时。彼大众皆谓士夫狂发失性。世间所无。而彼见之\n",
              "佛告比丘。然彼士夫非狂失性。所见真实。所以者何。尔时。去拘絺罗池不远。有诸天阿修罗兴四种军。战于空中。时。诸天得胜。阿修罗军败。退入彼池一藕孔中。是故。比丘。汝等慎莫思惟世间。所以者何。世间思惟非义饶益。非法饶益。非梵行饶益。非智．非觉。非正向涅槃。当思惟四圣谛。何等为四。苦圣谛．苦集圣谛．苦灭圣谛．苦灭道迹圣谛\n",
              "佛说此经已。诸比丘闻佛所说。欢喜奉行\n",
              "（四○八）\n",
              "如是我闻\n",
              "一时。佛住王舍城迦兰陀竹园\n",
              "时。有众多比丘集于食堂。作如是论。或谓世间有常。或谓世间无常．世间有常无常．世间非有常非无常。世间有边．世间无边．世间有边无边．世间非有边非无边。是命是身．命异身异。如来死后有．如来死后无．如来死后有无．如来死后非有非无\n",
              "尔时。世尊一处坐禅。以天耳闻诸比丘集于食堂论议之声。闻已。往诣食堂。于大众前敷座而坐。告诸比丘。汝等比丘众多聚集。何所言说\n",
              "时。诸比丘白佛言。世尊。我等众多比丘集此食堂。作如是论。或说有常。或说无常。如上广说\n",
              "佛告比丘。汝等莫作如是论议。所以者何。如此论者。非义饶益。非法饶益。非梵行饶益。非智．非正觉。非正向涅槃。汝等比丘应如是论议。此苦圣谛．此苦集圣谛．此苦灭圣谛．此苦灭道迹圣谛。所以者何。如是论议。是义饶益．法饶益．梵行饶益．正智．正觉．正向涅槃。是故。比丘。于四圣谛未无间等。当勤方便。起增上欲。学无间等\n",
              "佛说此经已。诸比丘闻佛所说。欢喜奉行\n",
              "（四○九）\n",
              "如是我闻\n",
              "一时。佛住王舍城迦兰陀竹园。尔时。有众多比丘集于食堂。或有贪觉觉者。或嗔觉觉者。或害觉觉者\n",
              "尔时。世尊知诸比丘心之所念。往诣食堂。敷坐具于众前坐。告诸比丘。汝等莫起贪觉觉。莫起恚觉觉。莫起害觉觉。所以者何。此诸觉非义饶益。非法饶益。非梵行饶益。非智．非正觉。不向涅槃。汝等当起苦圣谛觉．苦集圣谛觉．苦灭圣谛觉．苦灭道迹圣谛觉。所以者何。此四圣谛觉。义饶益．法饶益．梵行饶益．正智．正觉．向于涅槃。是故。诸比丘。于四圣谛当勤方便。起增上欲。正智正念。精进修学\n",
              "佛说此经已。诸比丘闻佛所说。欢喜奉行\n",
              "（四一○）\n",
              "如是我闻\n",
              "一时。如上广说。差别者。起亲里觉．国土人民觉．不死觉。乃至闻佛所说。欢喜奉行\n",
              "（四一一）\n",
              "如是我闻\n",
              "一时。佛住王舍城迦兰陀竹园。时。有众多比丘集于食堂。作如是论。或论王事．贼事．斗战事．钱财事．衣被事．饮食事．男女事．世间言语事．事业事．诸海中事\n",
              "尔时。世尊于禅定中。以天耳闻诸比丘论说之声。即从座起。往诣食堂。敷坐具于众前坐。告诸比丘。汝等比丘众多聚集。为何所说\n",
              "诸比丘白佛言。世尊。我等于此聚集。或论说王事。如上广说\n",
              "佛告比丘。汝等莫作是论。论说王事。乃至不向涅槃。若论说者。应当论说。此苦圣谛．苦集圣谛．苦灭圣谛．苦灭道迹圣谛。所以者何。此四圣谛以义饶益．法饶益．梵行饶益．正智．正觉．正向涅槃\n",
              "佛说此经已。诸比丘闻佛所说。欢喜奉行\n",
              "（四一二）\n",
              "如是我闻\n",
              "一时。佛住王舍城迦兰陀竹园\n",
              "时。有众多比丘集于食堂。作如是说。我知法．律。汝等不知我所说成就。我等所说与理合。汝等所说不成就。不与理合。应前说者。则在后说。应后说者。则在前说。而共诤论言。我论是汝等不如。能答者当答\n",
              "尔时。世尊于禅定中。以天耳闻诸比丘诤论之声。如是广说。乃至于四圣谛无间等者。当勤起方便。起增上欲。学无间等\n",
              "佛说是经已。诸比丘闻佛所说。欢喜奉行\n",
              "（四一三）\n",
              "如是我闻\n",
              "一时。佛住王舍城迦兰陀竹园。时。有众多比丘集于食堂。作如是论。波斯匿王．频婆娑罗王。何者大力。何者大富\n",
              "尔时。世尊于禅定中。以天耳闻诸比丘论说之声。即从座起。往诣食堂。敷坐具于众前坐。问诸比丘。汝等何所论说\n",
              "时。诸比丘即以上事具白世尊\n",
              "佛告比丘。汝等用说诸王大力．大富为。汝等比丘。莫作是论。所以者何。此非义饶益。非法饶益。非梵行饶益。非智．非正觉。不向涅槃。汝等当说。此苦圣谛．苦集圣谛．苦灭圣谛．苦灭道迹圣谛。所以者何。此四圣谛是义饶益．法饶益．梵行饶益．正智．正觉．正向涅槃。是故。比丘。于四圣谛未无间等者。当勤方便。起增上欲。学无间等\n",
              "佛说此经已。诸比丘闻佛所说。欢喜奉行\n",
              "（四一四）\n",
              "如是我闻\n",
              "一时。佛住王舍城迦兰陀竹园。时。有众多比丘集于食堂。作如是论。汝等宿命作何等业。为何工巧。以何自活\n",
              "尔时。世尊于禅定中。以天耳闻诸比丘论说之声。即从座起。往诣食堂。敷坐具于众前坐。问诸比丘。汝说何等\n",
              "时。诸比丘以上所说具白世尊\n",
              "佛告比丘。汝等比丘。莫作是说。宿命所作。所以者何。此非义饶益。非法饶益。非梵行饶益。非智．非正觉。不向涅槃。汝等比丘。当共论说。此苦圣谛．苦集圣谛．苦灭圣谛．苦灭道迹圣谛。所以者何。此义饶益．法饶益．梵行饶益．正智．正觉．正向涅槃。是故。比丘。依于四圣谛未无间等者。当勤方便。起增上欲。学无间等\n",
              "佛说此经已。诸比丘闻佛所说。欢喜奉行\n",
              "（四一五）\n",
              "如是我闻\n",
              "一时。佛住王舍城迦兰陀竹园。时。有众多比丘集于食堂。作如是说论。某甲檀越作粗疎食。我等食已。无味无力。我等不如舍彼粗食。而行乞食。所以者何。比丘乞食时得好食。又见好色。时闻好声。多人所识。亦得衣被．卧具．医药\n",
              "尔时。世尊于禅定中。以天耳闻诸比丘论说之声。即诣食堂。如是广说。乃至正向涅槃\n",
              "佛说此经已。诸比丘闻佛所说。欢喜奉行\n",
              "（四一六）\n",
              "如是我闻\n",
              "一时。佛住王舍城迦兰陀竹园\n",
              "尔时。世尊告诸比丘。汝等持我所说四圣谛不\n",
              "时。有异比丘从座起。正衣服。为佛作礼。合掌白佛。唯然。世尊所说四圣谛。我悉受持\n",
              "佛告比丘。汝云何受持四圣谛\n",
              "比丘白佛言。世尊说言。此是苦圣谛。我即受持。此苦集圣谛．此苦灭圣谛．此苦灭道迹圣谛。如是。世尊说四圣谛。我即受持\n",
              "佛告比丘。善哉。善哉。我说苦圣谛。汝真实受持。我说苦集圣谛．苦灭圣谛．苦灭道迹圣谛。汝真实受持\n",
              "佛说此经已。诸比丘闻佛所说。欢喜奉行\n",
              "（四一七）\n",
              "如是我闻\n",
              "一时。佛住王舍城迦兰陀竹园\n",
              "尔时。世尊告诸比丘。汝等持我所说四圣谛不\n",
              "时。有比丘从座起。整衣服。偏袒右肩。为佛作礼。合掌白佛。唯然。世尊所说四圣谛。我悉受持\n",
              "佛告比丘。汝云何持我所说四圣谛\n",
              "比丘白佛言。世尊说苦圣谛。我悉受持。如如．不离如．不异如。真．实．审谛．不颠倒。是圣所谛。是名苦圣谛。世尊说苦集圣谛．苦灭圣谛．苦灭道迹圣谛。如如．不离如．不异如。真．实．审谛．不颠倒。是圣所谛。是为世尊说四圣谛。我悉受持\n",
              "佛告比丘。善哉。善哉。汝真实持我所说四圣谛。如如．不离如．不异如。真．实．审谛．不颠倒。是名比丘真实持我四圣谛\n",
              "佛说此经已。诸比丘闻佛所说。欢喜奉行\n",
              "（四一八）\n",
              "如是我闻\n",
              "一时。佛住王舍城迦兰陀竹园\n",
              "尔时。世尊告诸比丘。汝持我所说四圣谛不\n",
              "时。有异比丘从座起。整衣服。为佛作礼。合掌白佛言。唯然。世尊所说四圣谛。我悉持之。云何四谛。世尊说苦圣谛。我悉持之。苦集圣谛．苦灭圣谛．苦灭道迹圣谛。我悉持之\n",
              "佛告彼比丘。善哉。善哉。如我所说四圣谛。汝悉持之。诸比丘。若沙门．婆罗门作如是说。如沙门瞿昙所说苦圣谛。我当舍。更立苦圣谛者。但有言数。问已不知。增其疑惑。以非其境界故。苦集圣谛．苦灭圣谛．苦灭道迹圣谛。我今当舍。更立余四圣谛者。彼但有言数。问已不知。增其疑惑。以非其境界故。是故比丘。于四圣谛未无间等者。当勤方便。起增上欲。学无间等\n",
              "佛说此经已。诸比丘闻佛所说。欢喜奉行\n",
              "（四一九）\n",
              "如是我闻\n",
              "一时。佛住王舍城迦兰陀竹园\n",
              "尔时。世尊告诸比丘。若比丘于佛有疑者。则于苦圣谛有疑。苦集圣谛．苦灭圣谛．苦灭道迹圣谛则有疑惑。若于法．僧有疑者。则于苦圣谛疑惑。苦集圣谛．苦灭圣谛．苦灭道迹圣谛疑惑。若于佛不疑惑者。则于苦圣谛不疑惑。苦集圣谛．苦灭圣谛．苦灭道迹圣谛不疑惑。若于法．僧不疑惑者。则于苦圣谛不疑惑。苦集圣谛．苦灭圣谛．苦灭道迹圣谛不疑惑\n",
              "佛说此经已。诸比丘闻佛所说。欢喜奉行\n",
              "（四二○）\n",
              "如是我闻\n",
              "一时。佛住王舍城迦兰陀竹园\n",
              "尔时。世尊告诸比丘。若沙门．婆罗门于苦圣谛有疑者。则于佛有疑。于法．僧有疑。若苦．集．灭．道疑者。则于佛有疑。于法．僧有疑。若于苦圣谛无疑者。则于佛无疑。于法．僧无疑。于集．灭．道圣谛无疑者．则于佛无疑．于法．僧无疑\n",
              "佛说此经已。诸比丘闻佛所说。欢喜奉行\n",
              "（四二一）\n",
              "如是我闻\n",
              "一时。佛住王舍城迦兰陀竹园\n",
              "尔时。世尊告诸比丘。汝等共行至深崄岩\n",
              "诸比丘白佛。唯然。世尊\n",
              "尔时。世尊与诸大众至深崄岩。敷座而坐。周匝观察深崄岩已。告诸比丘。此岩极大深崄\n",
              "时。有异比丘从座起。整衣服。为佛作礼。合掌白佛言。世尊。此极深崄。然复有一极深崄极崄于此。甚可怖畏者不\n",
              "佛知其意。即告言。如是。比丘。此极深崄。然复有大深崄崄于此者。甚可怖畏。谓诸沙门．婆罗门于苦圣谛不如实知。苦集圣谛．苦灭圣谛．苦灭道迹圣谛不如实知。彼于生本诸行乐着。于老．病．死．忧．悲．恼苦生本诸行乐着。而作是行。老．病．死．忧．悲．恼苦行。转增长故。堕于生深崄之处。堕于老．病．死．忧．悲．恼苦深崄之处。如是。比丘。此则大深崄崄于此者。是故。比丘。于四圣谛未无间等者。当勤方便。起增上欲。学无间等\n",
              "佛说此经已。诸比丘闻佛所说。欢喜奉行\n",
              "（四二二）\n",
              "如是我闻\n",
              "一时。佛住王舍城迦兰陀竹园\n",
              "尔时。世尊告诸比丘。有大热地狱。若众生生于彼中。一向与烔然\n",
              "时。有异比丘从座起。整衣服。为佛作礼。合掌白佛言。如世尊说。此则大热。世尊。唯此大热。复有大热过于此者。甚可怖畏。无有过上\n",
              "如是。比丘。此则大热。亦更有大热过于此者。甚可怖畏。无有过上。何等为更有大热。甚可怖畏。过于此者。谓沙门．婆罗门此苦圣谛不如实知。苦集圣谛．苦灭圣谛．苦灭道迹圣谛不如实知。如是乃至生．老．病．死．忧．悲．恼苦。大热炽然。是名比丘大热烧然。甚可怖畏。无有过者。是故。比丘。于四圣谛未无间等者。当勤方便。起增上欲。学无间等\n",
              "佛说此经已。诸比丘闻佛所说。欢喜奉行\n",
              "（四二三）\n",
              "如是我闻\n",
              "一时。佛住王舍城迦兰陀竹园\n",
              "尔时。世尊告诸比丘。有大闇地狱。彼诸众生。生彼中者。不见自身分\n",
              "时。有异比丘从座起。整衣服。为佛作礼。合掌白佛言。世尊。此则大闇。唯此大闇。复更有余大闇。甚可怖畏。过于此不\n",
              "佛告比丘。如是。更有大闇。甚可怖畏。过于此者。谓沙门．婆罗门于四圣谛不如实知。乃至堕于生．老．病．死．忧．悲．恼苦大闇之中。是故。比丘。于四圣谛未无间等者。当勤方便。起增上欲。学无间等\n",
              "佛说此经已。诸比丘闻佛所说。欢喜奉行\n",
              "（四二四）\n",
              "如是我闻\n",
              "一时。佛住王舍城迦兰陀竹园\n",
              "尔时。世尊告诸比丘。如日游行。照诸世界。乃至千日千月。照千世界．千须弥山．千弗婆提．千阎浮提．千拘耶尼．千郁单越．千四天王．千三十三天．千炎魔天．千兜率天．千化乐天．千他化自在天．千梵天。是名小千世界。此千世界。中间闇冥。日月光照。有大德力。而彼不见。其有众生。生彼中者。不见自身分\n",
              "时。有异比丘从座起。整衣服。为佛作礼。合掌白佛言。世尊。如世尊说。是大闇冥。复更有余大闇冥处过于此耶\n",
              "佛告比丘。有大闇冥过于此者。谓沙门．婆罗门于苦圣谛不如实知。乃至堕于生．老．病．死．忧．悲．恼苦大闇冥中。是名比丘有大闇冥过于世界中间闇冥。是故。比丘。于四圣谛未无间等者。当勤方便。起增上欲。学无间等\n",
              "佛说此经已。时诸比丘闻佛所说。欢喜奉行\n",
              "（四二五）\n",
              "如是我闻\n",
              "一时。佛住王舍城迦兰陀竹园\n",
              "尔时。世尊告诸比丘。从小千世界数满至千。是名中千世界。于是中千世界。中间闇冥。如前所说。乃至于四圣谛未无间等者。当勤方便。起增上欲。学无间等\n",
              "佛说此经已。诸比丘闻佛所说。欢喜奉行\n",
              "（四二六）\n",
              "如是我闻\n",
              "一时。佛住王舍城迦兰陀竹园\n",
              "尔时。世尊告诸比丘。从中千世界数满至千。是名三千大千世界。世界中间闇冥之处。日月游行。普照世界。而彼不见。乃至堕于生．老．病．死．忧．悲．恼苦大闇冥中。是故。诸比丘。于四圣谛未无间等者。当勤方便。起增上欲。学无间等\n",
              "佛说此经已。诸比丘闻佛所说。欢喜奉行\n",
              "（四二七）\n",
              "如是我闻\n",
              "一时。佛住王舍城迦兰陀竹园\n",
              "尔时。世尊告诸比丘。我今当说四圣谛。谛听。谛听。善思念之。何等为四。谓苦圣谛．苦集圣谛．苦灭圣谛．苦灭道迹圣谛。是名四圣谛\n",
              "佛说此经已。诸比丘闻佛所说。欢喜奉行\n",
              "如当说。如是有．如是当知。亦如上说\n",
              "（四二八）\n",
              "如是我闻\n",
              "一时。佛住王舍城迦兰陀竹园\n",
              "尔时。世尊告诸比丘。当勤禅思。正方便起。内寂其心。所以者何。比丘禅思。内寂其心成就已。如实显现。云何如实显现。谓此苦圣谛如实显现。此苦集圣谛．苦灭圣谛．苦灭道迹圣谛如实显现\n",
              "佛说此经已。诸比丘闻佛所说。欢喜奉行\n",
              "（四二九）\n",
              "如是我闻\n",
              "一时。佛住王舍城迦兰陀竹园\n",
              "尔时。世尊告诸比丘。当修无量三摩提。专心正念。所以者何。修无量三摩提。专心正念已。如是如实显现。云何如实显现。谓此苦圣谛如实显现。苦集圣谛．苦灭圣谛．苦灭道迹圣谛如实显现\n",
              "佛说此经已。诸比丘闻佛所说。欢喜奉行\n",
              "（四三○）\n",
              "如是我闻\n",
              "一时。佛住王舍城迦兰陀竹园\n",
              "尔时。佛告诸比丘。如人掷杖于虚空中。寻即还堕。或根着地。或腹着地。或头着地。如是。沙门．婆罗门于此苦圣谛不如实知。苦集圣谛．苦灭圣谛．苦灭道迹圣谛不如实知。当知是沙门．婆罗门或堕地狱。或堕畜生。或堕饿鬼。是故。比丘。于四圣谛未无间等者。当勤方便。学无间等\n",
              "佛说此经已。诸比丘闻佛所说。欢喜奉行\n",
              "（四三一）\n",
              "如是我闻\n",
              "一时。佛住王舍城迦兰陀竹园\n",
              "尔时。世尊告诸比丘。如人掷杖置虚空中。其必还堕。或堕净地。或堕不净地。如是。沙门．婆罗门于苦圣谛不如实知。于苦集圣谛．苦灭圣谛．苦灭道迹圣谛不如实知。以不如实知故。或生善趣。或生恶趣。是故。诸比丘。于四圣谛未无间等者。当勤方便。起增上欲。学无间等\n",
              "佛说此经已。诸比丘闻佛所说。欢喜奉行\n",
              "（四三二）\n",
              "如是我闻\n",
              "一时。佛住王舍城迦兰陀竹园\n",
              "尔时。佛告诸比丘。譬如五节相续轮。大力士夫令速旋转。如是。沙门．婆罗门于此苦圣谛不如实知。此苦集圣谛．苦灭圣谛．苦灭道迹圣谛不如实知。轮回五趣。而速旋转。或堕地狱。或堕畜生。或堕饿鬼。或人．或天。还堕恶道。长夜轮转。是故。比丘。于四圣谛未无间等者。当勤方便。起增上欲。学无间等\n",
              "佛说此经已。诸比丘闻佛所说。欢喜奉行\n",
              "（四三三）\n",
              "如是我闻\n",
              "一时。佛住王舍城迦兰陀竹园\n",
              "尔时。世尊告诸比丘。如来．应．等正觉增上说法。谓四圣谛。开示．施设．建立．分别．散说．显现．表露。何等为四。谓苦圣谛．苦集圣谛．苦灭圣谛．苦灭道迹圣谛。是故。比丘。于四圣谛未无间等者。当勤方便。起增上欲。学无间等\n",
              "佛说此经已。诸比丘闻佛所说。欢喜奉行\n",
              "（四三四）\n",
              "如是我闻\n",
              "一时。佛住王舍城迦兰陀竹园\n",
              "尔时。世尊告诸比丘。何等为黠慧。为此苦圣谛如实知。此苦集圣谛．苦灭圣谛．苦灭道迹圣谛如实知．为不知耶\n",
              "诸比丘白佛。如我解世尊所说。于四圣谛如实知者。此为黠慧\n",
              "佛告比丘。善哉。善哉。于苦圣谛．苦集圣谛．苦灭圣谛．苦灭道迹圣谛如实知者。是则黠慧。是故。诸比丘。于四圣谛未无间等者。当勤方便。起增上欲。学无间等\n",
              "佛说是经已。诸比丘闻佛所说。欢喜奉行\n",
              "（四三五）\n",
              "如是我闻\n",
              "一时。佛住舍卫国祇树给孤独园\n",
              "时。须达长者往诣佛所。稽首佛足。于一面坐。白佛言。世尊。此四圣谛为渐次无间等。为一顿无间等\n",
              "佛告长者。此四圣谛渐次无间。非顿无间等\n",
              "佛告长者。若有说言于苦圣谛未无间等。而于彼苦集圣谛．苦灭圣谛．苦灭道迹圣谛无间等者。此说不应。所以者何。若于苦圣谛未无间等。而欲于苦集圣谛．苦灭圣谛．苦灭道迹圣谛无间等者。无有是处\n",
              "犹如有人。两细树叶连合为器。盛水持行。无有是处。如是于苦圣谛未无间等。而欲于苦集圣谛．苦灭圣谛．苦灭道迹圣谛无间等者。无有是处\n",
              "譬如有人。取莲华叶连合为器。盛水游行。斯有是处。如是。长者。于苦圣谛无间等已。而欲于苦集圣谛．苦灭圣谛．苦灭道迹圣谛无间等者。斯有是处。是故。长者。于四圣谛未无间等者。当勤方便。起增上欲。学无间等\n",
              "佛说此经已。诸比丘闻佛所说。欢喜奉行\n",
              "（四三六）\n",
              "如须达长者所问。有异比丘问。亦如是说。唯譬有差别。如有四登阶道。升于殿堂。若有说言不登初阶。而登第二．第三．第四阶升堂殿者。无有是处。所以者何。要由初阶。然后次登第二．第三．第四阶得升殿堂。如是。比丘。于苦圣谛未无间等。而欲于苦集圣谛．苦灭圣谛．苦灭道迹圣谛无间等者。无有是处\n",
              "譬如。比丘。若有人言。以四阶道升于殿堂。要由初阶。然后次登第二．第三．第四阶得升殿堂。应作是说。所以者何。要由初阶。然后次登第二．第三．第四阶升于殿堂。有是处故。如是。比丘。若言于苦圣谛无间等已。然后次第于苦集圣谛．苦灭圣谛．苦灭道迹圣谛无间等者。应作是说。所以者何。若于苦圣谛无间等已。然后次第于苦集圣谛．苦灭圣谛．苦灭道迹圣谛无间等者。有是处故\n",
              "佛说此经已。诸比丘闻佛所说。欢喜奉行\n",
              "（四三七）\n",
              "如异比丘问。阿难所问。亦如是说。唯譬差别\n",
              "佛告阿难。譬如四隥梯升于殿堂。若有说言不由初隥。而登第二．第三．第四隥升殿堂者。无有是处。如是。阿难。若于苦圣谛未无间等。而欲苦集圣谛．苦灭圣谛．苦灭道迹圣谛无间等者。此不应说。所以者何。若于苦圣谛未无间等。而于苦集圣谛．苦灭圣谛．苦灭道迹圣谛无间等者。无有是处\n",
              "譬如。阿难。由四隥梯升于殿堂。若有人言要由初隥。然后次登第二．第三．第四隥升殿堂者。此所应说。所以者何。要由初隥。然后次登第二．第三．第四隥升殿堂者。有是处故。如是。阿难。于苦圣谛无间等已。然后次第苦集圣谛．苦灭圣谛．苦灭道迹圣谛无间等者。斯有是处\n",
              "佛说是经已。诸比丘闻佛所说。欢喜奉行\n",
              "（四三八）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。譬如大地草木。悉取为锵。贯大海中。一切水虫悉能贯不\n",
              "比丘白佛。不能。世尊。所以者何。大海诸虫。种种形类。或于细不可贯。或极大不可贯\n",
              "佛告比丘。如是。如是。众生界无数无量。是故。比丘。于四圣谛未无间等者。当勤方便。起增上欲。学无间等\n",
              "佛说是经已。诸比丘闻佛所说。欢喜奉行\n",
              "（四三九）\n",
              "如是我闻\n",
              "一时。佛住王舍城迦兰陀竹园\n",
              "尔时。世尊手执土石。问诸比丘。于意云何。此手中土石为多。彼大雪山土石为多\n",
              "比丘白佛言。世尊手中土石甚少少耳。雪山土石甚多无量。百千巨亿。算数譬类不可为比\n",
              "佛告比丘。其诸众生于苦圣谛如实知者。苦集圣谛．苦灭圣谛．苦灭道迹圣谛如实知者。如我手中所执土石。其诸众生于苦圣谛不如实知。于苦集圣谛．苦灭圣谛．苦灭道迹圣谛不如实知者。如彼雪山土石。其数无量。是故。比丘。于四圣谛未无间等者。当勤方便。起增上欲。学无间等\n",
              "佛说是经已。诸比丘闻佛所说。欢喜奉行\n",
              "（四四○）\n",
              "如是我闻\n",
              "一时。佛住王舍城迦兰陀竹园\n",
              "尔时。世尊告诸比丘。譬如湖池。深广五十由旬。其水盈满。若有士夫以发以毛。或以指端渧彼湖水。乃至再三。云何。比丘。如彼士夫所渧水多。湖池水多\n",
              "比丘白佛。如彼士夫毛发指端再三渧水。甚少少耳。彼湖大水。其量无数。乃至算数譬类不可为比\n",
              "佛告比丘。如大湖水。甚多无量。如是多闻圣弟子具足见谛。得圣道果。断诸苦本。如截多罗树头。于未来世成不生法。余不尽者。如彼士夫发毛指端所渧之水。是故。比丘。于四圣谛未无间等者。当勤方便。起增上欲。学无间等\n",
              "佛说是经已。诸比丘闻佛所说。欢喜奉行\n",
              "如大湖水譬。如是萨罗多吒迦．恒伽．耶符那．萨罗游．伊罗跋提摩醯。及四大海。其譬亦如上说\n",
              "（四四一）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊手捉团土。大如梨果。告诸比丘。云何。比丘。我手中此团土为多。大雪山中土石为多\n",
              "诸比丘白佛言。世尊手中团土少少耳。彼雪山王。其土石甚多。百千亿那由他。乃至算数譬类不得为比\n",
              "佛告诸比丘。如我所捉团土。如是。众生于苦圣谛如实知。于苦集圣谛．苦灭圣谛．苦灭道迹圣谛如实知者。亦复如是。如大雪山王土石者。如是。众生于苦圣谛不如实知。于苦集圣谛．苦灭圣谛．苦灭道迹圣谛不如实知者。亦复如是。是故。比丘。于四圣谛未无间等者。当勤方便。起增上欲。学无间等\n",
              "佛说是经已。诸比丘闻佛所说。欢喜奉行\n",
              "如雪山王。如是尼民陀罗山．毗那多迦山．马耳山．善见山．佉提罗迦山．伊沙陀罗山．由揵陀罗山．须弥山王。及大地土石。亦复如是。如梨果。如是阿摩勒迦果．跋陀罗果．迦罗迦果．豆果。乃至蒜子譬。亦复如是\n",
              "（四四二）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊以爪甲擎土已。告诸比丘。于意云何。我爪甲上土为多。此大地土多\n",
              "诸比丘白佛言。世尊甲上土甚少少耳。此大地土甚多无量。乃至算数譬类不可为比\n",
              "佛告比丘。如甲上土者。若诸众生。形可见者。亦复如是。其形微细。不可见者。如大地土。是故。比丘。于四圣谛未无间等者。当勤方便。学无间等\n",
              "佛说是经已。诸比丘闻佛所说。欢喜奉行\n",
              "如陆地。如是水性亦尔\n",
              "如甲上土。如是众生．人道者。亦复如是。如大地土。如是非人亦尔\n",
              "如甲上土。如是生中国者亦尔\n",
              "如大地土。如是生边地者亦尔\n",
              "如甲上土。如是成就圣慧眼者。亦复如是。如大地土。如是不成就圣慧眼者亦尔\n",
              "如甲上土。如是众生知此法．律者。亦复如是。如大地土。如是众生不知法．律者亦尔。如知。如是等知．普知。正想．正觉．正解。法无间等亦如是\n",
              "如甲上土。如是众生知有父母亦尔。如大地土。如是众生不知有父母亦尔\n",
              "如甲上土。如是知有沙门．婆罗门家之尊长。作所应作作福。此世他世畏罪行施。受斋持戒亦尔\n",
              "如大地土。不知有沙门．婆罗门家之尊长。作所应作作福。此世他世畏罪行施。受斋持戒。亦如是说\n",
              "如甲上土。如是众生不杀．不盗．不邪淫．不妄语．不两舌．不恶口．不绮语亦尔。\n",
              "如大地土。如是众生不持诸戒者亦尔。如是离贪．恚．邪见。及不离贪．恚．邪见。亦如是说\n",
              "如甲上土。如是不杀．不盗．不邪淫．不妄语．不饮酒\n",
              "如大地土。如是不持五戒者亦尔\n",
              "如甲上土。如是众生持八戒者亦如是\n",
              "如大地土。如是众生不持八戒者亦尔\n",
              "如甲上土。如是众生持十善者亦如是\n",
              "如大地土。如是众生不持十善者亦如是\n",
              "如甲上土。如是众生从地狱命终。生人中者亦如是\n",
              "如大地土。如是众生从地狱命终。还生地狱者亦如是。如地狱。如是畜生．饿鬼亦尔\n",
              "如甲上土。如是众生从地狱命终。生天上者亦如是\n",
              "如大地土。如是众生从地狱命终。还生地狱者亦如是。如地狱。如是畜生．饿鬼亦尔\n",
              "如甲上土。如是众生人道中没。还生人道中者亦如是\n",
              "如大地土。其诸众生从人道中没。生地狱中者亦如是。如地狱。如是畜生．饿鬼亦尔\n",
              "如甲上土。其诸众生从天命终。还生天上者亦如是\n",
              "如大地土。其诸众生天上没。生地狱中者亦如是。如地狱。畜生．饿鬼亦如是\n",
              "（四四三）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。我本未闻法时。得正思惟此苦圣谛。正见已生。此苦集圣谛．此苦灭圣谛．苦灭道迹圣谛。正见已生\n",
              "佛说此经已。诸比丘闻佛所说。欢喜奉行\n",
              "如已生。如是今生．当生\n",
              "如生。如是起．习．近修．多修．触．作证亦如是\n",
              "（四四四）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。譬如眼药丸。深广一由旬。若有士夫取此药丸。界界安置。能速令尽于彼界。界不得其边。当知诸界。其数无量。是故。比丘。当善界学。善种种界。当如是学\n",
              "佛说此经已。诸比丘闻佛所说。欢喜奉行\n",
              "（四四五）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。众生常与界俱。与界和合。云何众生常与界俱。谓众生行不善心时与不善界俱。善心时与善界俱。胜心时与胜界俱。鄙心时与鄙界俱。是故。诸比丘。当作是学。善种种界\n",
              "佛说是经已。诸比丘闻佛所说。欢喜奉行\n",
              "（四四六）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。广说如上。差别者。即说偈言\n",
              "常会故常生　　相离生则断\n",
              "如人执小木　　而入于巨海\n",
              "人木则俱没　　懈怠俱亦然\n",
              "当离于懈怠　　卑劣之精进\n",
              "贤圣不懈怠　　安住于远离\n",
              "殷勤精进禅　　超度生死流\n",
              "胶漆得其素　　火得风炽然\n",
              "珂乳则同色　　众生与界俱\n",
              "相似共和合　　增长亦复然\n",
              "（四四七）\n",
              "如是我闻\n",
              "一时。佛住王舍城迦兰陀竹园\n",
              "尔时。世尊告诸比丘。众生常与界俱。与界和合。云何与界俱。谓众生不善心时与不善界俱。善心时与善界俱。鄙心时与鄙界俱。胜心时与胜界俱\n",
              "时。尊者憍陈如与众多比丘于近处经行。一切皆是上座多闻大德。出家已久。具修梵行\n",
              "复有尊者大迦叶与众多比丘于近处经行。一切皆是少欲知足。头陀苦行。不畜遗余\n",
              "尊者舍利弗与众多比丘于近处经行。一切皆是大智辩才\n",
              "时。尊者大目揵连与众多比丘于近处经行。一切皆是神通大力\n",
              "时。阿那律陀与众多比丘于近处经行。一切皆是天眼明彻\n",
              "时。尊者二十亿耳与众多比丘于近处经行。一切皆是勇猛精进。专勤修行者\n",
              "时。尊者陀骠与众多比丘于近处经行。一切皆是能为大众修供具者\n",
              "时。尊者优波离与众多比丘于近处经行。一切皆是通达律行\n",
              "时。尊者富楼那与众多比丘于近处经行。皆是辩才善说法者\n",
              "时。尊者迦旃延与众多比丘于近处经行。一切皆能分别诸经。善说法相。时。尊者阿难与众多比丘于近处经行。一切皆是多闻总持\n",
              "时。尊者罗睺罗与众多比丘于近处经行。一切皆是善持律行\n",
              "时。提婆达多与众多比丘于近处经行。一切皆是习众恶行。是名比丘常与界俱。与界和合。是故。诸比丘。当善分别种种诸界\n",
              "佛说是经时。诸比丘闻佛所说。欢喜奉行\n",
              "（四四八）\n",
              "如是我闻\n",
              "一时。佛住王舍城迦兰陀竹园\n",
              "如上广说已。即说偈言\n",
              "常会故常生　　相离生则断\n",
              "如人执小木　　而入于巨海\n",
              "人木则俱没　　懈怠俱亦然\n",
              "当离于懈怠　　卑劣之精进\n",
              "贤圣不懈怠　　安住于远离\n",
              "殷勤精进禅　　超度生死流\n",
              "胶漆得其素　　火得风炽然\n",
              "珂乳则同色　　众生与果俱\n",
              "相似共和合　　增长亦复然\n",
              "（四四九）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。众生常与界俱。与界和合。如是广说。乃至。胜心生时与胜界俱。鄙心生时与鄙界俱。杀生时与杀界俱。盗淫．妄语．饮酒心时。与。饮酒界俱。不杀生时与不杀界俱。不盗．不淫．不妄语．不饮酒。与。不饮酒界俱。是故。诸比丘。当善分别种种界\n",
              "佛说是经已。诸比丘闻佛所说。欢喜奉行\n",
              "（四五○）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。众生常与界俱。与界和合。不信时与不信界俱。犯戒时与犯戒界俱。无惭无愧时与无惭无愧界俱。信心时与信界俱。持戒时与持戒界俱。惭愧心时与惭愧界俱。是故。诸比丘。当善分别种种诸界\n",
              "佛说是经已。诸比丘闻佛所说。欢喜奉行\n",
              "如信．不信。如是精进．不精进。失念．不失念。正受．不正受。多闻．少闻。悭者．施者。恶慧．善慧。难养．易养。难满．易满。多欲．少欲。知足．不知足。摄受．不摄受界俱。如上经。如是广说\n",
              "（四五一）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。我今当说种种诸界。谛听。善思。当为汝说。云何为种种界。谓眼界．色界．眼识界。耳界．声界．耳识界。鼻界．香界．鼻识界。舌界．味界．舌识界。身界．触界．身识界。意界．法界．意识界。是名种种界\n",
              "佛说是经已。诸比丘闻佛所说。欢喜奉行\n",
              "（四五二）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。缘种种界生种种触。缘种种触生种种受。缘种种受生种种爱。云何种种界。谓十八界。眼界．色界．眼识界。乃至意界．法界．意识界。是名种种界\n",
              "云何缘种种界生种种触。乃至云何缘种种受生种种爱。谓缘眼界生眼触。缘眼触生眼触生受。缘眼触生受生眼触生爱。耳．鼻．舌．身．意界缘生意触。缘意触生意触生受。缘意触生受生意触生爱\n",
              "诸比丘。非缘种种爱生种种受。非缘种种受生种种触。非缘种种触生种种界。要缘种种界生种种触。缘种种触生种种受。缘种种受生种种爱。是名比丘缘种种界生种种触。缘种种触生种种受。缘种种受生种种爱\n",
              "佛说此经已。诸比丘闻佛所说。欢喜奉行\n",
              "（四五三）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。缘种种界生种种触。缘种种触生种种受。缘种种受生种种爱。云何种种界。谓十八界。眼界．色界．眼识界。乃至意界．法界．意识界。是名种种界\n",
              "云何缘种种界生种种触。缘种种触生种种受。缘种种受生种种爱。谓缘眼界生眼触。非缘眼触生眼界。但缘眼界生眼触。缘眼触生眼受。非缘眼受生眼触。但缘眼触生眼受。缘眼受生眼爱。非缘眼爱生眼受。但缘眼受生眼爱。如是耳．鼻．舌．身．意界缘生意触。非缘意触生意界。但缘意界生意触。缘意触生意受。非缘意受生意触。但缘意触生意受。缘意受生意爱。非缘意爱生意受。但缘意受生意爱\n",
              "是故。比丘。非缘种种爱生种种受。非缘种种受生种种触。非缘种种触生种种界。但缘种种界生种种触。缘种种触生种种受。缘种种受生种种爱。是名比丘当善分别种种界\n",
              "佛说是经已。诸比丘闻佛所说。欢喜奉行\n",
              "（四五四）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。缘种种界生种种触。缘种种触生种种受。缘种种受生种种想。缘种种想生种种欲。缘种种欲生种种觉。缘种种觉生种种热。缘种种热生种种求\n",
              "云何种种界。谓十八界。眼界。乃至法界\n",
              "云何缘种种界生种种触。乃至缘种种热生种种求。谓缘眼界生眼触。缘眼触生眼受。缘眼受生眼想。缘眼想生眼欲。缘眼欲生眼觉。缘眼觉生眼热。缘眼热生眼求。如是耳．鼻．舌．身．意界缘生意触。缘意触生意受。缘意受生意想。缘意想生意觉。缘意觉生意热。缘意热生意求。是名比丘缘种种界故生种种触。乃至缘种种热生种种求\n",
              "比丘。非缘种种求生种种热。非缘种种热生种种觉。非缘种种觉生种种想。非缘种种想生种种受。非缘种种受生种种触。非缘种种触生种种界。但缘种种界生种种触。乃至缘种种热生种种求\n",
              "佛说是经已。诸比丘闻佛所说。欢喜奉行\n"
            ]
          },
          {
            "id": 17,
            "level": 3,
            "title": "第十七卷",
            "brief": "",
            "media": "858-17.m4a",
            "page": [
              "杂因诵第三品之五\n\n",
              "（四五五）\n",
              "如是我闻：一时，佛住舍卫国祇树给孤独园。\n",
              "尔时，世尊告诸比丘：“缘界种种故生种种触，缘种种触生种种想，缘种种想生种种欲，缘种种欲生种种觉，缘种种觉生种种热，缘种种热生种种求。\n",
              "“云何种种界？谓十八界，眼界乃至法界。\n",
              "“云何缘种种界生种种触？云何……乃至缘种种热生种种求？谓缘眼界生眼触，非缘眼触生眼界，但缘眼界生眼触；缘眼触生眼想，非缘眼想生眼触，但缘眼触生眼想；缘眼想生眼欲，非缘眼欲生眼想，但缘眼想生眼欲；缘眼欲生眼觉，非缘眼觉生眼欲，但缘眼欲生眼觉；缘眼觉生眼热，非缘眼热生眼觉，但缘眼觉生眼热；缘眼热生眼求，非缘眼求生眼热，但缘眼热生眼求。如是耳、鼻、舌、身、意界缘生意触，乃至缘意热生意求，亦如是广说。是名比丘缘种种界生种种触，乃至缘种种热生种种求。\n",
              "“非缘种种求生种种热，乃至非缘种种触生种种界；但缘种种界生种种触，乃至缘种种热生种种求。”\n",
              "佛说是经已，诸比丘闻佛所说，欢喜奉行。\n",
              "如内六入处、外六入处亦如是说。\n",
              "（四五六）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。有光界．净界．无量空入处界．无量识入处界．无所有入处界．非想非非想入处界。有灭界\n",
              "时。有异比丘从座起。整衣服。稽首礼足。合掌白佛言。世尊。彼光界．净界．无量空入处界．无量识入处界．无所有入处界．非想非非想入处界．灭界。如此诸界。何因缘可知\n",
              "佛告比丘。彼光界者。缘闇故可知。净界缘不净故可知。无量空入处界者。缘色故可知。无量识入处界者。缘内故可知。无所有入处界者。缘所有可知。非想非非想入处界者。缘有第一故可知。灭界者。缘有身可知\n",
              "诸比丘白佛言。世尊。彼光界。乃至灭界。以何正受而得\n",
              "佛告比丘。彼光界．净界．无量空入处界．无量识入处界．无所有入处界。此诸界于自行正受而得。非想非非想入处界。于第一有正受而得。灭界者。于有身灭正受而得\n",
              "佛说此经已。诸比丘闻佛所说。欢喜奉行\n",
              "（四五七）\n",
              "如是我闻\n",
              "一时。佛住舍卫国东园鹿子母讲堂\n",
              "尔时。世尊晡时从禅觉。于讲堂阴中敷座。于大众前坐。说优檀那句。告诸比丘。缘界故生说。非不界。缘界故生见。非不界。缘界故生想。非不界。缘不界。我说生下说．下见．下想．下思．下欲．下愿．下士夫．下所作．下施设．下建立．下部分．下显示．下受生。如是中。如是胜界。缘胜界。我说彼生胜说．胜见．胜想．胜思．胜愿．胜士夫．胜所作．胜施设．胜建立．胜部分．胜显示．胜受生胜\n",
              "时。有婆迦利比丘在佛后执扇扇佛。白佛言。世尊。若于三藐三佛陀起非三藐三佛陀见。彼见亦缘界而生耶\n",
              "佛告比丘。于三藐三佛陀起非三藐三佛陀见。亦缘界而生。非不界。所以者何。凡夫界者。是无明界。如我先说。缘下界生下说．下见。乃至下受生。中胜界生胜说．胜见。乃至胜受生\n",
              "佛说此经已。诸比丘闻佛所说。欢喜奉行\n",
              "（四五八）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。有因生欲想。非无因。有因生恚想．害想。非无因\n",
              "云何因生欲想。谓缘欲界也。缘欲界故。生欲想．欲欲．欲觉．欲热．欲求。愚痴凡夫起欲求已。此众生起三处邪。谓身．口．心。如是邪因缘故。现法苦住。有苦．有碍．有恼．有热。身坏命终。生恶趣中。是名因缘生欲想\n",
              "云何因缘生恚想．害想。谓害界也。缘害界。生害想．害欲．害觉．害热．害求。愚痴凡夫起害求已。此众生起三处邪。谓身．口．心。起三处邪因缘已。现法苦住。有苦．有碍．有恼．有热。身坏命终。生恶趣中。是名因缘生害想\n",
              "诸比丘。若诸沙门．婆罗门如是安于生。生危崄想。不求舍离。不觉．不吐。彼则现法苦住。有苦．有碍．有恼．有热。身坏命终。生恶趣中。譬如城邑聚落不远有旷野。大火卒起。彼无有力能灭火者。当知彼诸野中众生悉被火害。如是诸沙门．婆罗门安于生。生危崄想。身坏命终。生恶趣中\n",
              "诸比丘。有因生出要想。非无因。云何有因生出要想。谓出要界。缘出要界。生出要想．出要欲．出要觉．出要热．出要求。谓彼慧者出要求时。众生三处生正。谓身．口．心。彼如是生正因缘已。现法乐住。不苦．不碍．不恼．不热。身坏命终。生善趣中。是名因缘生出要想\n",
              "云何因缘生不恚．不害想。谓不害界也。不害界因缘生不害想．不害欲．不害觉．不害热．不害求。彼慧者不害求时。众生三处正。谓身．口．心。彼正因缘生已。现法乐住。不苦．不碍．不恼．不热。身坏命终。生善趣中。是名因缘生不害想\n",
              "若诸沙门．婆罗门安于生。生不害想。不舍离．不觉．不吐。现法乐住。不苦．不碍．不恼．不热。身坏命终。生善趣中。譬如城邑聚落边有旷野。大火卒起。有人堪能手足灭火。当知彼诸众生依草木者。悉不被害。如是诸沙门．婆罗门安于生。生正想。不舍．不觉．不吐。现法乐住。不苦．不碍．不恼．不热。身坏命终。生善趣中\n",
              "佛说此经已。诸比丘闻佛所说。欢喜奉行\n",
              "（四五九）\n",
              "如是我闻\n",
              "一时。佛住舍卫国祇树给孤独园\n",
              "时。有婆罗门来诣佛所。与世尊面相慰劳已。于一面住。白佛言。众生非自作．非他作\n",
              "佛告婆罗门。如是论者。我不与相见。汝今自来。而言我非自作．非他作\n",
              "婆罗门言。云何。瞿昙。众生为自作．为他作耶\n",
              "佛告婆罗门。我今问汝。随意答我。婆罗门。于意云何。有众生方便界。令诸众生知作方便耶\n",
              "婆罗门言。瞿昙。有众生方便界。令诸众生知作方便也\n",
              "佛告婆罗门。若有方便界。令诸众生知有方便者。是则众生自作．是则他作。婆罗门。于意云何。有众生安住界．坚固界．出界．造作界。令彼众生知有造作耶\n",
              "婆罗门白佛。有众生安住界．坚固界．出界．造作界。令诸众生知有造作\n",
              "佛告婆罗门。若彼安住界．坚固界．出界．造作界。令诸众生知有造作者。是则众生自作．是则他作\n",
              "婆罗门白佛。有众生自作．有他作。瞿昙。世间多事。今当请辞\n",
              "佛告婆罗门。世间多事。宜知是时\n",
              "时。彼婆罗门闻佛所说。欢喜随喜。从座起去\n",
              "（四六○）\n",
              "如是我闻\n",
              "一时。佛住拘睒弥国瞿师罗园\n",
              "尔时。瞿师罗长者诣尊者阿难所。礼尊者阿难足。退坐一面。白尊者阿难。所说种种界。云何为种种界\n",
              "尊者阿难告瞿师罗长者。眼界异．色界异喜处。二因缘生识。三事和合生触。又喜触因缘生乐受。如是耳．鼻．舌．身．意．法。亦如是说。复次。长者。有异眼界．异色界忧处。二因缘生识。三事和合生苦触。彼苦触因缘生苦受。如是耳．鼻．舌．身．意．法。亦如是说\n",
              "复次。长者。异眼界．异色界舍处。二因缘生识。三事和合生不苦不乐触。不苦不乐触因缘生不苦不乐受。如是耳．鼻．舌．身．意．法。亦如是说\n",
              "尔时。瞿师罗长者闻尊者阿难所说。欢喜随喜。礼足而去\n",
              "（四六一）\n",
              "如是我闻\n",
              "一时。佛住拘睒弥国瞿师罗园\n",
              "尔时。瞿师罗长者诣尊者阿难所。稽首礼足。于一面坐。白尊者阿难。所说种种界。云何为种种界\n",
              "尊者阿难告瞿师罗长者。有三界。云何三。谓欲界．色界．无色界\n",
              "尔时。尊者阿难即说偈言\n",
              "晓了于欲界　　色界亦复然\n",
              "舍一切有余　　得无余寂灭\n",
              "于身和合界　　永尽无余证\n",
              "三耶三佛说　　无忧离垢句\n",
              "尊者阿难说是经已。瞿师罗长者欢喜随喜。作礼而去\n",
              "（四六二）\n",
              "如是我闻\n",
              "一时。佛住拘睒弥国瞿师罗园\n",
              "尔时。瞿师罗长者诣尊者阿难所。稽首礼足。退坐一面。白尊者阿难。所说种种界。云何名为种种界\n",
              "尊者阿难告瞿师罗长者。有三界。色界．无色界．灭界。是名三界。即说偈言\n",
              "若色界众生　　及住无色界\n",
              "不识灭界者　　还复受诸有\n",
              "若断于色界　　不住无色界\n",
              "灭界心解脱　　永离于生死\n",
              "尊者阿难说是经已。瞿师罗长者欢喜随喜。作礼而去\n",
              "（四六三）\n",
              "如是我闻\n",
              "一时。佛住拘睒弥国瞿师罗园\n",
              "尔时。瞿师罗长者诣尊者阿难所。稽首礼足。退坐一面。白尊者阿难。所说种种界。云何为种种界\n",
              "尊者阿难答瞿师罗长者。谓三种出界。云何三。谓从欲界出至色界。色界出至无色界．一切诸行一切思想灭界。是名三出界。即说偈言\n",
              "知从欲界出　　超踰于色界\n",
              "一切行寂灭　　勤修正方便\n",
              "断除一切爱　　一切行灭尽\n",
              "知一切有余　　不复转还有\n",
              "尊者阿难说是经已。瞿师罗长者欢喜随喜。作礼而去\n",
              "（四六四）\n",
              "如是我闻\n",
              "一时。佛住拘睒弥国瞿师罗园\n",
              "尔时。尊者阿难往诣上座上座名者所。诣已。恭敬问讯。问讯已。退坐一面。问上座上座名者言。若比丘于空处．树下．闲房思惟。当以何法专精思惟\n",
              "上座答言。尊者阿难。于空处．树下．闲房思惟者。当以二法专精思惟。所谓止．观\n",
              "尊者阿难复问上座。修习于止。多修习已。当何所成。修习于观。多修习已。当何所成\n",
              "上座答言。尊者阿难。修习于止。终成于观。修习观已。亦成于止。谓圣弟子止．观俱修。得诸解脱界\n",
              "阿难复问上座。云何诸解脱界\n",
              "上座答言。尊者阿难。若断界．无欲界．灭界。是名诸解脱界\n",
              "尊者阿难复问上座。云何断界。乃至灭界\n",
              "上座答言。尊者阿难。断一切行。是名断界。断除爱欲。是无欲界。一切行灭。是名灭界\n",
              "时。尊者阿难闻上座所说。欢喜随喜。往诣五百比丘所。恭敬问讯。退坐一面。白五百比丘言。若比丘于空处．树下．闲房思惟时。当以何法专精思惟\n",
              "时。五百比丘答尊者阿难。当以二法专精思惟。乃至灭界。如上座所说\n",
              "时。尊者阿难闻五百比丘所说。欢喜随喜。往诣佛所。稽首佛足。退坐一面。白佛言。世尊。若比丘空处．树下．闲房思惟。当以何法专精思惟\n",
              "佛告阿难。若比丘空处．树下．闲房思惟。当以二法专精思惟。乃至灭界。如五百比丘所说\n",
              "时。尊者阿难白佛言。奇哉。世尊。大师及诸弟子皆悉同法．同句．同义．同味。我今诣上座名上座者。问如此义。亦以此义．此句．此味答我。如今世尊所说。我复诣五百比丘所。亦以此义．此句．此味而问。彼五百比丘亦以此义．此句．此味答。如今世尊所说。是故当知。师及弟子一切同法．同义．同句．同味\n",
              "佛告阿难。汝知彼上座为何如比丘\n",
              "阿难白佛。不知。世尊\n",
              "佛告阿难。上座者是阿罗汉。诸漏已尽。已舍重担。正智心善解脱。彼五百比丘亦皆如是\n",
              "佛说此经已。尊者阿难闻佛所说。欢喜奉行\n",
              "（四六五）\n",
              "如是我闻\n",
              "一时。佛住王舍城迦兰陀竹园\n",
              "尔时。尊者罗睺罗诣世尊所。稽首礼足。退坐一面。白佛言。世尊。云何知．云何见我此识身及外境界一切相。得无有我．我所见．我慢系着使\n",
              "佛告罗睺罗。谛听。善思。当为汝说。罗睺罗。若比丘于所有地界。若过去．若未来．若现在。若内．若外。若粗．若细。若好．若丑。若远．若近。彼一切非我．不异我．不相在如实知。水界．火界．风界．空界．识界亦复如是\n",
              "罗睺罗。比丘如是知．如是见。于我此识身及外境界一切相。无有我．我所见．我慢系着使。罗睺罗。若比丘于此识身及外境界一切相。无有我．我所见．我慢系着使。是名断爱缚诸结．断诸爱．正慢无间等．究竟苦边\n",
              "佛说此经已。尊者罗睺罗闻佛所说。欢喜奉行\n",
              "（四六六）\n",
              "如是我闻\n",
              "一时。佛住王舍城迦兰陀竹园\n",
              "尔时。尊者罗睺罗往诣佛所。稽首礼足。退坐一面。白佛言。世尊。云何知．云何见我此识身及外境界一切相。得无有我．我所见．我慢系着使\n",
              "佛告罗睺罗。有三受。苦受．乐受．不苦不乐受。此三受何因．何集．何生．何转。谓此三受。触因．触集．触生．触转。彼彼触因．彼彼受生。若彼彼触灭。彼彼受亦灭．止．清凉．没。如是知．如是见我此识及外境界一切相。得无有我．我所见．我慢系着使\n",
              "佛说此经已。尊者罗睺罗闻佛所说。欢喜奉行\n",
              "（四六七）\n",
              "如是我闻\n",
              "一时。佛住王舍城迦兰陀竹园\n",
              "尔时。尊者罗睺罗往诣佛所。稽首礼足。退住一面。白佛言。世尊。云何知．云何见我此识身及外境界一切相。得无有我．我所见．我慢系着使\n",
              "佛告罗睺罗。有三受。苦受．乐受．不苦不乐受。观于乐受而作苦想。观于苦受作剑刺想。观不苦不乐受作无常想。若彼比丘观于乐受而作苦想。观于苦受作剑刺想。观不苦不乐受作无常．灭想者。是名正见\n",
              "尔时。世尊即说偈言\n",
              "观乐作苦想　　苦受同剑刺\n",
              "于不苦不乐　　修无常灭想\n",
              "是则为比丘　　正见成就者\n",
              "寂灭安乐道　　住于最后边\n",
              "永离诸烦恼　　摧伏众魔军\n",
              "佛说此经已。尊者罗睺罗闻佛所说。欢喜奉行\n",
              "（四六八）\n",
              "如是我闻\n",
              "一时。佛住王舍城迦兰陀竹园\n",
              "尔时。尊者罗睺罗往诣佛所。稽首佛足。退坐一面。白佛言。世尊。云何知．云何见我此识身及外境界一切相。得无有我．我所见．我慢系着使\n",
              "佛告罗睺罗。有三受。苦受．乐受．不苦不乐受。观于乐受。为断乐受贪使故。于我所修梵行。断苦受嗔恚使故。于我所修梵行。断不苦不乐受痴使故。于我所修梵行\n",
              "罗睺罗。若比丘乐受贪使已断．已知。苦受恚使已断．已知。不苦不乐受痴使已断．已知者。是名比丘断除爱欲缚．去诸结．慢无间等．究竟苦边\n",
              "尔时。世尊即说偈言\n",
              "乐受所受时　　则不知乐受\n",
              "贪使之所使　　不见出要道\n",
              "苦受所受时　　则不知苦受\n",
              "嗔恚使所使　　不见出要道\n",
              "不苦不乐受　　正觉之所说\n",
              "不善观察者　　终不度彼岸\n",
              "比丘勤精进　　正知不动转\n",
              "如此一切受　　慧者能觉知\n",
              "觉知诸受者　　现法尽诸漏\n",
              "明智者命终　　不堕于众数\n",
              "众数既已断　　永处般涅槃\n",
              "佛说此经已。尊者罗睺罗闻佛所说。欢喜奉行\n",
              "（四六九）\n",
              "如是我闻\n",
              "一时。佛住王舍城迦兰陀竹园\n",
              "尔时。世尊告诸比丘。大海深崄者。此世间愚夫所说深崄。非贤圣法．律所说深崄。世间所说者。是大水积聚数耳。若从身生诸受。众苦逼迫。或恼．或死。是名大海极深崄处。愚痴无闻凡夫于此身生诸受。苦痛逼迫。或恼．或死。忧悲称怨。啼哭号呼。心乱发狂。长沦没溺。无止息处。多闻圣弟子于身生诸受。苦痛逼迫。或恼．或死。不生忧悲．啼哭号呼．心生狂乱。不沦生死。得止息处\n",
              "尔时。世尊即说偈言\n",
              "身生诸苦受　　逼迫乃至死\n",
              "忧悲不息忍　　号呼发狂乱\n",
              "心自生障碍　　招集众苦增\n",
              "永沦生死海　　莫知休息处\n",
              "能舍身诸受　　身所生苦恼\n",
              "切迫乃至死　　不起忧悲想\n",
              "不啼哭号呼　　能自忍众苦\n",
              "心不生障碍　　招集众苦增\n",
              "不沦没生死　　永得安隐处\n",
              "佛说此经已。诸比丘闻佛所说。欢喜奉行\n",
              "（四七○）\n",
              "如是我闻\n",
              "一时。佛住王舍城迦兰陀竹园\n",
              "尔时。世尊告诸比丘。愚痴无闻凡夫生苦乐受．不苦不乐受。多闻圣弟子亦生苦乐受．不苦不乐受。诸比丘。凡夫．圣人有何差别\n",
              "诸比丘白佛。世尊是法根．法眼．法依。善哉。世尊。唯愿广说。诸比丘闻已。当受奉行\n",
              "佛告诸比丘。愚痴无闻凡夫身触生诸受。苦痛逼迫。乃至夺命。忧愁啼哭。称怨号呼\n",
              "佛告诸比丘。谛听。善思。当为汝说。诸比丘。愚痴无闻凡夫身触生诸受。增诸苦痛。乃至夺命。愁忧称怨。啼哭号呼。心生狂乱。当于尔时。增长二受。若身受．若心受\n",
              "譬如士夫身被双毒箭。极生苦痛。愚痴无闻凡夫亦复如是。增长二受。身受．心受。极生苦痛。所以者何。以彼愚痴无闻凡夫不了知故。于诸五欲生乐受触。受五欲乐。受五欲乐故。为贪使所使。苦受触故。则生嗔恚。生嗔恚故。为恚使所使。于此二受。若集．若灭．若味．若患．若离不如实知。不如实知故。生不苦不乐受。为痴使所使。为乐受所系终不离。苦受所系终不离。不苦不乐受所系终不离。云何系。谓为贪．恚．痴所系。为生．老．病．死．忧．悲．恼苦所系\n",
              "多闻圣弟子身触生苦受。大苦逼迫。乃至夺命。不起忧悲称怨．啼哭号呼．心乱发狂。当于尔时。唯生一受。所谓身受。不生心受\n",
              "譬如士夫被一毒箭。不被第二毒箭。当于尔时。唯生一受。所谓身受。不生心受。为乐受触。不染欲乐。不染欲乐故。于彼乐受。贪使不使。于苦触受不生嗔恚。不生嗔恚故。恚使不使。于彼二使。集．灭．昧．患．离如实知。如实知故。不苦不乐受痴使不使。于彼乐受解脱不系。苦受．不苦不乐受解脱不系。于何不系。谓贪．恚．痴不系。生．老．病．死．忧．悲．恼苦不系\n",
              "尔时。世尊即说偈言\n",
              "多闻于苦乐　　非不受觉知\n",
              "彼于凡夫人　　其实大有闻\n",
              "乐受不放逸　　苦触不增忧\n",
              "苦乐二俱舍　　不顺亦不违\n",
              "比丘勤方便　　正智不倾动\n",
              "于此一切受　　黠慧能了知\n",
              "了知诸受故　　现法尽诸漏\n",
              "身死不堕数　　永处般涅槃\n",
              "佛说此经已。诸比丘闻佛所说。欢喜奉行\n",
              "（四七一）\n",
              "如是我闻\n",
              "一时。佛住王舍城迦兰陀竹园\n",
              "尔时。世尊告诸比丘。譬如空中狂风卒起。从四方来。有尘土风．无尘土风．毗湿波风．鞞岚婆风．薄风．厚风。乃至风轮起风。身中受风。亦复如是。种种受起。乐受．苦受．不苦不乐受。乐身受．苦身受．不苦不乐身受。乐心受．苦心受．不苦不乐心受。乐食受．苦食受．不苦不乐食受。乐无食．苦无食．不苦不乐无食受。乐贪受．苦贪受．不苦不乐贪受。乐出要受．苦出要受．不乐不苦出要受\n",
              "尔时。世尊即说偈言\n",
              "譬如虚空中　　种种狂风起\n",
              "东西南北风　　四维亦如是\n",
              "有尘及无尘　　乃至风轮起\n",
              "如是此身中　　诸受起亦然\n",
              "若乐若苦受　　及不苦不乐\n",
              "有食与无食　　贪着不贪着\n",
              "比丘勤方便　　正智不倾动\n",
              "于此一切受　　黠慧能了知\n",
              "了知诸受故　　现法尽诸漏\n",
              "身死不堕数　　永处般涅槃\n",
              "佛说此经已。诸比丘闻佛所说。欢喜奉行\n",
              "（四七二）\n",
              "如是我闻\n",
              "一时。佛住王舍城迦兰陀竹园\n",
              "尔时。世尊告诸比丘。譬如客舍种种人住。若刹利．婆罗门．长者居士．野人猎师．持戒犯戒．在家出家。悉于中住。此身亦复如是。种种受生。苦受．乐受．不苦不乐受。乐身受．苦身受．不苦不乐身受。乐心受．苦心受．不苦不乐心受。乐食受．苦食受．不苦不乐食受。乐无食受．苦无食受．不苦不乐无食受。乐贪着受．苦贪着受．不苦不乐贪着受。乐出要受．苦出要受．不苦不乐出要受\n",
              "尔时。世尊即说偈言\n",
              "譬如客舍中　　种种人住止\n",
              "刹利婆罗门　　长者居士等\n",
              "旃陀罗野人　　持戒犯戒者\n",
              "在家出家人　　如是等种种\n",
              "此身亦如是　　种种诸受生\n",
              "若乐若苦受　　及不苦不乐\n",
              "有食与无食　　贪着不贪着\n",
              "比丘勤方便　　正智不倾动\n",
              "于此一切受　　黠慧能了知\n",
              "了知诸受故　　现法尽诸漏\n",
              "身死不堕数　　永处般涅槃\n",
              "佛说此经已。诸比丘闻佛所说。欢喜奉行\n",
              "（四七三）\n",
              "如是我闻\n",
              "一时。佛住王舍城迦兰陀竹园\n",
              "时。有异比丘独一静处禅思。念言。世尊说三受。乐受．苦受．不苦不乐受。又说诸所有受悉皆是苦。此有何义。是比丘作是念已。从禅起。往诣佛所。稽首礼足。退住一面。白佛言。世尊。我于静处禅思。念言。世尊说三受。乐受．苦受．不苦不乐受。又说诸所有受悉皆是苦。此有何义\n",
              "佛告比丘。我以一切行无常故。一切诸行变易法故。说诸所有受悉皆是苦\n",
              "尔时。世尊即说偈言\n",
              "知诸行无常　　皆是变易法\n",
              "故说受悉苦　　正觉之所知\n",
              "比丘勤方便　　正智不倾动\n",
              "于诸一切受　　黠慧能了知\n",
              "悉知诸受已　　现法尽诸漏\n",
              "身死不堕数　　永处般涅槃\n",
              "佛说是经已。诸比丘闻佛所说。欢喜奉行\n",
              "（四七四）\n",
              "如是我闻\n",
              "一时。佛住王舍城迦兰陀竹园\n",
              "尔时。尊者阿难独一静处禅思。念言。世尊说三受。乐受．苦受．不苦不乐受。又复说诸所有受悉皆是苦。此有何义。作是念已。从禅起。诣世尊所。稽首礼足。退住一面。白佛言。世尊。我独一静处禅思。念言。如世尊说三受。乐受．苦受．不苦不乐受。又说一切诸受悉皆是苦。此有何义\n",
              "佛告阿难。我以一切行无常故。一切行变易法故。说诸所有受悉皆是苦。又复。阿难。我以诸行渐次寂灭故说。以诸行渐次止息故说。一切诸受悉皆是苦\n",
              "阿难白佛言。云何。世尊。以诸受渐次寂灭故说\n",
              "佛告阿难。初禅正受时。言语寂灭。第二禅正受时。觉观寂灭。第三禅正受时。喜心寂灭。第四禅正受时。出入息寂灭。空入处正受时。色想寂灭。识入处正受时。空入处想寂灭。无所有入处正受时。识入处想寂灭。非想非非想入处正受时。无所有入处想寂灭。想受灭正受时。想受寂灭。是名渐次诸行寂灭\n",
              "阿难白佛言。世尊。云何渐次诸行止息\n",
              "佛告阿难。初禅正受时。言语止息。二禅正受时。觉观止息。三禅正受时。喜心止息。四禅正受时。出入息止息。空入处正受时。色想止息。识入处正受时。空入处想止息。无所有入处正受时。识入处想止息。非想非非想入处正受时。无所有入处想止息。想受灭正受时。想受止息。是名渐次诸行止息\n",
              "阿难白佛。世尊。是名渐次诸行止息\n",
              "佛告阿难。复有胜止息．奇特止息．上止息．无上止息。如是止息。于余止息无过上者\n",
              "阿难白佛。何等为胜止息．奇特止息．上止息．无上止息。诸余止息无过上者\n",
              "佛告阿难。于贪欲心不乐．解脱。恚．痴心不乐．解脱。是名胜止息．奇特止息．上止息．无上止息。诸余止息无过上者\n",
              "佛说此经已。尊者阿难闻佛所说。欢喜奉行\n",
              "（四七五）\n",
              "如是我闻\n",
              "一时。佛住王舍城迦兰陀竹园\n",
              "尔时。世尊告诸比丘。毗婆尸如来未成佛时。独一静处。禅思思惟。作如是观。观察诸受。云何为受。云何受集。云何受灭。云何受集道迹。云何受灭道迹。云何受味。云何受患。云何受离。如是观察。有三受。乐受．苦受．不苦不乐受。触集是受集。触灭是受灭。若于受爱乐．赞叹．染着．坚住。是名受集道迹。若于受不爱乐．赞叹．染着．坚住。是名受灭道迹。若受因缘生乐喜。是名受味。若受无常变易法。是名受患。若于受断欲贪．越欲贪。是名受离\n",
              "佛说此经已。诸比丘闻佛所说。欢喜奉行\n",
              "如毗婆尸佛。如是式弃佛．毗湿波浮佛．迦罗迦孙提佛．迦那迦牟尼佛．迦叶佛。及我释迦文佛。未成佛时思惟观察诸受。亦复如是\n",
              "（四七六）\n",
              "如是我闻\n",
              "一时。佛住王舍城迦兰陀竹园\n",
              "尔时。有异比丘独一静处禅思。如是观察诸受。云何受。云何受集。云何受灭。云何受集道迹。云何受灭道迹。云何受味。云何受患。云何受离\n",
              "时。彼比丘从禅觉已。诣世尊所。稽首礼足。退住一面。白佛言。世尊。我独一静处禅思。观察诸受。云何为受。云何受集。云何受灭。云何受集道迹。云何受灭道迹。云何受味。云何受患。云何受离\n",
              "佛告比丘。有三受。乐受．苦受．不苦不乐受。触集是受集。触灭是受灭。若于受爱乐．赞叹．染着．坚住。是名受集道迹。若于受不爱乐．赞叹．染着．坚住。是名受灭道迹。若受因缘生乐喜。是名受味。若受无常变易法。是名受患。若于受断欲贪．越欲贪。是名受离\n",
              "佛说此经已。诸比丘闻佛所说。欢喜奉行\n",
              "（四七七）\n",
              "如异比丘问经。尊者阿难所问经亦如是\n",
              "（四七八）\n",
              "如是我闻\n",
              "一时。佛住王舍城迦兰陀竹园\n",
              "尔时。世尊告诸比丘。云何为受。云何受集。云何受灭。云何受集道迹。云何受灭道迹\n",
              "诸比丘白佛言。世尊是法根．法眼．法依。善哉。世尊。唯愿广说。诸比丘闻已。当受奉行\n",
              "佛告诸比丘。谛听。善思。当为汝说。佛告比丘。有三受。乐受．苦受．不苦不乐受。触集是受集．触灭是受灭。若于受爱乐．赞叹．染着．坚住。是名受集道迹。若于受不爱乐．赞叹．染着．坚住。是名受灭道迹。若受因缘生乐喜。是名受味。若受无常变易。是名受患。若于受断欲贪．越欲贪。是名受离\n",
              "佛说此经已。诸比丘闻佛所说。欢喜奉行\n",
              "（四七九）\n",
              "如是我闻\n",
              "一时。佛住王舍城迦兰陀竹园\n",
              "尔时。世尊告诸比丘。若我于诸受不如实知。受集．受灭．受集道迹．受灭道迹．受味．受患．受离不如实知。我于诸天世间．魔．梵．沙门．婆罗门．天．人众中。不得解脱．出离．脱诸颠倒。亦非阿耨多罗三藐三菩提。以我于诸受．受集．受灭．受集道迹．受灭道迹．受味．受患．受离如实知故。于诸天世间．魔．梵．沙门．婆罗门．天．人众中。为脱．为出．为脱诸颠倒。得阿耨多罗三藐三菩提\n",
              "佛说此经已。诸比丘闻佛所说。欢喜奉行\n",
              "（四八○）\n",
              "如是我闻\n",
              "一时。佛住王舍城迦兰陀竹园\n",
              "尔时。世尊告诸比丘。若沙门．婆罗门于诸受不如实知。受集．受灭．受集道迹．受灭道迹．受味．受患．受离不如实知者。非沙门．非婆罗门。不同沙门．不同婆罗门。非沙门义．非婆罗门义。现法自知作证。我生已尽。梵行已立。所作已作。自知不受后有\n",
              "若沙门．婆罗门于诸受如实知。受集．受灭．受集道迹．受灭道迹．受味．受患．受离如实知者。彼是沙门之沙门．婆罗门之婆罗门。同沙门．同婆罗门。沙门义．婆罗门义。现法自知作证。我生已尽。梵行已立。所作已作。自知不受后有\n",
              "佛说此经已。诸比丘闻佛所说。欢喜奉行\n",
              "如沙门．非沙门。如是沙门数．非沙门数。亦如是\n",
              "（四八一）\n",
              "如是我闻\n",
              "一时。佛住壹奢能伽罗国壹奢能伽罗林中\n",
              "尔时。世尊告诸比丘。我欲于此中半月坐禅。诸比丘。勿复游行。唯除乞食及布萨。即便坐禅。不复游行。唯除乞食及布萨\n",
              "尔时。世尊半月过已。敷坐具。于众前坐。告诸比丘。我以初成佛时所思惟禅法少许禅分。于今半月。思惟作是念。诸有众生。生受皆有因缘。非无因缘。云何因缘。欲是因缘．觉是因缘．触是因缘\n",
              "诸比丘。于欲不寂灭．觉不寂灭．触不寂灭。彼因缘故。众生生受。以不寂灭因缘故。众生生受。彼欲寂灭．觉不寂灭．触不寂灭。以彼因缘故。众生生受。以不寂灭因缘故。众生生受。彼欲寂灭．觉寂灭．触不寂灭。以彼因缘故。众生生受。以不寂灭因缘故。众生生受。彼欲寂灭．觉寂灭．触寂灭。以彼因缘故。众生生受。以彼寂灭因缘故。众生生受。邪见因缘故。众生生受。邪见不寂灭因缘故。众生生受。邪志．邪语．邪业．邪命．邪方便．邪念．邪定．邪解脱．邪智因缘故。众生生受。邪智不寂灭因缘故。众生生受。正见因缘故。众生生受。正见寂灭因缘故。众生生受。正志．正语．正业．正命．正方便．正念．正定．正解脱．正智因缘故。众生生受。正智寂灭因缘故。众生生受。若彼欲不得者得．不获者获．不证者证生。以彼因缘故。众生生受。以彼寂灭因缘故。众生生受。是名不寂灭因缘。众生生受。寂灭因缘。众生生受\n",
              "若沙门．婆罗门如是缘缘．缘缘集．缘缘灭．缘缘集道迹．缘缘灭道迹不如实知者。彼非沙门之沙门．非婆罗门之婆罗门。不同沙门之沙门．不同婆罗门之婆罗门。非沙门义．非婆罗门义。现法自知作证。我生已尽。梵行已立。所作已作。自知不受后有\n",
              "若沙门．婆罗门于此缘缘．缘缘集．缘缘灭．缘缘集道迹．缘缘灭道迹如实知者。当知是沙门之沙门．婆罗门之婆罗门。同沙门．同婆罗门。以沙门义．婆罗门义。现法自知作证。我生已尽。梵行已立。所作已作。自知不受后有\n",
              "佛说此经已。诸比丘闻佛所说。欢喜奉行\n",
              "（四八二）\n",
              "如是我闻\n",
              "一时。佛住舍卫国祇树给孤独园。夏安居时\n",
              "尔时。给孤独长者来诣佛所。稽首礼足。却坐一面。佛为说法。示教照喜。说种种法。示教照喜已。从座起。整衣服。为佛作礼。合掌白佛言。唯愿世尊与诸大众受我三月请衣被．饮食．应病汤药\n",
              "尔时。世尊默然而许\n",
              "时。给孤独长者知佛默然受请已。从座起去。还归自家。过三月已。来诣佛所。稽首礼足。退坐一面。佛告给孤独长者。善哉。长者。三月供养衣被．饮食．应病汤药。汝以庄严净治上道。于未来世当获安乐果报。然汝今莫得默然乐受此法。汝当精勤。时时学远离喜乐。具足身作证\n",
              "时。给孤独长者闻佛所说。欢喜随喜。从座起而去\n",
              "尔时。尊者舍利弗于众中坐。知给孤独长者去已。白佛言。奇哉。世尊。善为给孤独长者说法。善劝励给孤独长者。言。汝已三月具足供养如来大众中。净治上道。于未来世。当受乐报。汝莫默然乐着此福。汝当时时学远离喜乐。具足身作证。世尊。若使圣弟子学远离喜乐。具足身作证。得远离五法。修满五法。云何远离五法。谓断欲所长养喜．断欲所长养忧．断欲所长养舍．断不善所长养喜．断不善所长养忧。是名五法远离。云何修满五法。谓随喜．欢喜．猗息．乐．一心\n",
              "佛告舍利弗。如是。如是。若圣弟子修学远离喜乐。具足身作证。远离五法。修满五法\n",
              "佛说此经已。诸比丘闻佛所说。欢喜奉行\n",
              "（四八三）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。有食念者．有无食念者．有无食无食念者。有食乐者．无食乐者．有无食无食乐者。有食舍者．有无食舍者．有无食无食舍者。有食解脱者．有无食解脱者．有无食无食解脱者\n",
              "云何食念。谓五欲因缘生念。云何无食念。谓比丘离欲．离恶不善法。有觉有观。离生喜乐。初禅具足住。是名无食念。云何无食无食念。谓比丘有觉有观息。内净一心。无觉无观。定生喜乐。第二禅具足住。是名无食无食念\n",
              "云何有食乐。谓五欲因缘生乐．生喜。是名有食乐。云何无食乐。谓息有觉有观。内净一心。无觉无观。定生喜乐。是名无食乐。云何无食无食乐。谓比丘离喜贪。舍心住正念正知。安乐住彼圣说舍。是名无食无食乐\n",
              "云何有食舍。谓五欲因缘生舍。是名有食舍。云何无食舍。谓彼比丘离喜贪。舍心住正念正知。安乐住彼圣说舍。第三禅具足住。是名无食舍。云何无食无食舍。谓比丘离苦息乐。忧喜先已离。不苦不乐舍。净念一心。第四禅具足住。是名无食无食舍\n",
              "云何有食解脱。谓色俱行。云何无食解脱。谓无色俱行。云何无食无食解脱。谓彼比丘贪欲不染．解脱。嗔恚．愚痴心不染．解脱。是名无食无食解脱\n",
              "佛说此经已。诸比丘闻佛所说。欢喜奉行\n",
              "（四八四）\n",
              "如是我闻\n",
              "一时。佛住舍卫国祇树给孤独园\n",
              "尔时。尊者跋陀罗比丘及尊者阿难俱住祇树给孤独园\n",
              "尔时。尊者阿难往诣尊者跋陀罗所。共相问讯慰劳已。于一面住。时。尊者阿难问尊者跋陀罗比丘言。云何名为见第一。云何闻第一。云何乐第一。云何想第一。云何有第一\n",
              "尊者跋陀罗语尊者阿难言。有梵天自在造作．化如意。为世之父。若见彼梵天者。名曰见第一\n",
              "阿难。有众生离生喜乐。处处润泽。处处敷悦。举身充满。无不满处。所谓离生喜乐。彼从三昧起。举声唱说。遍告大众。极寂静者。离生喜乐。极乐者。离生喜乐。诸有闻彼声者。是名闻第一\n",
              "复次。阿难。有众生于此身离喜之乐润泽。处处润泽。敷悦充满。举身充满。无不满处。所谓离喜之乐。是名乐第一\n",
              "云何想第一。阿难。有众生度一切识入处无所有。无所有入处具足住。若起彼想者。是名想第一\n",
              "云何有第一。复次。阿难。有众生度一切无所有入处。非想非非想入处具足住。若起彼有者。是名有第一\n",
              "尊者阿难语尊者跋陀罗比丘言。多有人作如是见．如是说。汝亦同彼。有何差别。我作方便问汝。汝当谛听。当为汝说。如其所观。次第尽诸漏。是为见第一。如其所问。次第尽诸漏。是名闻第一。如所生乐。次第尽诸漏者。是名乐第一。如其所想。次第尽诸漏者。是名想第一。如实观察。次第尽诸漏。是名有第一\n",
              "时。二正士共论说已。从座起去\n",
              "（四八五）\n",
              "如是我闻\n",
              "一时。佛住王舍城迦兰陀竹园\n",
              "尔时。瓶沙王诣尊者优陀夷所。稽首作礼。退坐一面。时。瓶沙王白尊者优陀夷言。云何世尊所说诸受\n",
              "优陀夷言。大王。世尊说三受。乐受．苦受．不苦不乐受\n",
              "瓶沙王白尊者优陀夷。莫作是言。世尊说三受。乐受．苦受．不苦不乐受。正应有二受。乐受．苦受。若不苦不乐受。是则寂灭。如是三说。优陀夷不能为王立三受。王亦不能立二受。俱共诣佛所。稽首礼足。退住一面\n",
              "时。尊者优陀夷以先所说。广白世尊。我亦不能立三受。王亦不能立二受。今故共来具问世尊如是之义。定有几受\n",
              "佛告优陀夷。我有时说一受。或时说二受。或说三．四．五．六．十八．三十六。乃至百八受。或时说无量受\n",
              "云何我说一受。如说所有受。皆悉是苦。是名我说一受。云何说二受。说身受．心受。是名二受。云何三受。乐受．苦受．不苦不乐受。云何四受。谓欲界系受．色界系受．无色界系受。及不系受。云何说五受。谓乐根．喜根．苦根．忧根．舍根。是名说五受。云何说六受。谓眼触生受。耳．鼻．舌．身．意触生受。云何说十八受。谓随六喜行．随六忧行．随六舍行受。是名说十八受。云何三十六受。依六贪着喜．依六离贪着喜．依六贪着忧．依六离贪着忧．依六贪着舍．依六离贪着舍。是名说三十六受。云何说百八受。谓三十六受。过去三十六．未来三十六．现在三十六。是名说百八受。云何说无量受。如说此受彼受等。比如是无量名说。是名说无量受\n",
              "优陀夷。我如是种种说受如实义。世间不解。故而共诤论。共相违反。终竟不得我法．律中真实之义以自止息。优陀夷。若于我此所说种种受义。如实解知者。不起诤论．共相违反。起．未起诤能以法．律止令休息\n",
              "然。优陀夷。有二受。欲受．离欲受。云何欲受。五欲功德因缘生受。是名欲受。云何离欲受。谓比丘离欲．恶不善法。有觉有观。离生喜乐。初禅具足住。是名离欲受\n",
              "若有说言众生依此初禅。唯是为乐非余者。此则不然。所以者何。更有胜乐过于此故。何者是。谓比丘离有觉有观。内净。定生喜．乐。第二禅具足住。是名胜乐。如是。乃至非想非非想入处。转转胜说\n",
              "若有说言。唯有此处。乃至非想非非想极乐非余。亦复不然。所以者何。更有胜乐过于此故。何者是。谓比丘度一切非想非非想入处。想受灭。身作证具足住。是名胜乐过于彼者\n",
              "若有异学出家作是说言。沙门释种子唯说想受灭。名为至乐。此所不应。所以者何。应当语言。此非世尊所说受乐数。世尊说受乐数者。如说\n",
              "优陀夷。有四种乐。何等为四。谓离欲乐．远离乐．寂灭乐．菩提乐\n",
              "佛说此经已。尊者优陀夷及瓶沙王闻佛所说。欢喜奉行\n",
              "（四八六）\n",
              "如是我闻\n",
              "一时。佛住王舍城迦兰陀竹园\n",
              "尔时。世尊告诸比丘。若于一法。生正厌离．不乐．背舍。得尽诸漏。所谓一切众生由食而存。复有二法。名及色。复有三法。谓三受。复有四法。谓四食。复有五法。谓五受阴。复有六法。谓六内外入处。复有七法。谓七识住。复有八法。谓世八法。复有九法。谓九众生居。复有十法。谓十业迹。于此十法。生厌．不乐．背舍。得尽诸漏\n",
              "佛说此经已。诸比丘闻佛所说。欢喜奉行\n",
              "（四八七）\n",
              "如是我闻\n",
              "一时。佛住王舍城迦兰陀竹园\n",
              "尔时。世尊告诸比丘。若于一法。生正厌离．不乐．背舍。究竟苦边。解脱于苦。谓一切众生由食而存。复有二法。名及色。复有三法。谓三受。复有四法。谓四食。复有五法。谓五受阴。复有六法。谓六内外入处。复有七法。谓七识住。复有八法。谓世八法。复有九法。谓九众生居。复有十法。谓十业迹。于此十法。生正厌离．不乐．背舍。究竟苦边。解脱于苦\n",
              "佛说此经已。诸比丘闻佛所说。欢喜奉行\n",
              "（四八八）\n",
              "如是我闻\n",
              "一时。佛住王舍城迦兰陀竹园\n",
              "尔时。世尊告诸比丘。若于一法。观察无常．观察变易．观察离欲．观察灭．观察舍离。得尽诸漏。谓一切众生由食而存。复有二法。名及色。复有三法。谓三受。复有四法。谓四食。复有五法。谓五受阴。复有六法。谓六内外入处．复有七法。谓七识住。复有八法。谓世八法。复有九法。谓九众生居。复有十法。谓十业迹。于此十法。正观无常．观察变易．观察离欲．观察灭．观察舍离。得尽诸漏\n",
              "佛说此经已。诸比丘闻佛所说。欢喜奉行\n",
              "（四八九）\n",
              "如是我闻\n",
              "一时。佛住王舍城迦兰陀竹园\n",
              "尔时。世尊告诸比丘。若于一法。观察无常．观察变易．观察离欲．观察灭．观察舍离。究竟苦边。解脱于苦。谓一切众生由食存。复有二法。名及色。复有三法。谓三受。复有四法。谓四食。复有五法。谓五受阴。复有六法。谓六内外入处。复有七法。谓七识住。复有八法。谓世八法。复有九法。谓九众生居。复有十法。谓十业迹。于此十业迹。观察无常．观察变易．观察离欲．观察灭．观察舍离。究竟苦边。解脱于苦\n",
              "佛说此经已。诸比丘闻佛所说。欢喜奉行\n"
            ]
          },
          {
            "id": 18,
            "level": 3,
            "title": "第十八卷",
            "brief": "",
            "media": "858-18.m4a",
            "page": [
              "弟子所说诵第四品\n\n",
              "（四九○）\n",
              "如是我闻\n",
              "一时。佛住摩竭提国那罗聚落\n",
              "尔时。尊者舍利弗亦在摩竭提国那罗聚落\n",
              "时。有外道出家名阎浮车。是舍利弗旧善知识。来诣舍利弗。问讯．共相慰劳已。退坐一面。问舍利弗言。贤圣法．律中。有何难事\n",
              "舍利弗告阎浮车。唯出家难\n",
              "云何出家难\n",
              "答言。爱乐者难\n",
              "云何爱乐难\n",
              "答言。乐常修善法难\n",
              "复问。舍利弗。有道有向。修习多修习。常修善法增长耶\n",
              "答言。有。谓八正道。谓正见．正志．正语．正业．正命．正方便．正念．正定\n",
              "阎浮车言。舍利弗。此则善道。此则善向。修习多修习。于诸善法常修习增长。舍利弗。出家常修习此道。不久疾得尽诸有漏\n",
              "时。二正士共论议已。各从座起而去\n",
              "如是比阎浮车所问序四十经\n",
              "阎浮车问舍利弗。云何名善说法者。为世间正向。云何名为世间善逝\n",
              "舍利弗言。若说法调伏欲贪。调伏嗔恚。调伏愚痴。是名世间说法者。若向调伏欲贪。向调伏嗔恚。向调伏愚痴。是名正向。若贪欲已尽。无余断知。嗔恚．愚痴已尽。无余断知。是名善断\n",
              "复问。舍利弗。有道有向。修习多修习。能起善断\n",
              "舍利弗言。有。谓八正道。正见。乃至正定\n",
              "时。二正士共论议已。各从座起而去\n",
              "阎浮车问舍利弗。谓涅槃者。云何为涅槃\n",
              "舍利弗言。涅槃者。贪欲永尽。嗔恚永尽。愚痴永尽。一切诸烦恼永尽。是名涅槃\n",
              "复问。舍利弗。有道有向。修习多修习。得涅槃耶\n",
              "舍利弗言。有。谓八正道。正见。乃至正定\n",
              "时。二正士共论议已。各从座起而去\n",
              "阎浮车问舍利弗。何故于沙门瞿昙所出家修梵行\n",
              "舍利弗言。为断贪欲故。断嗔恚故。断愚痴故。于沙门瞿昙所出家修梵行\n",
              "复问。舍利弗。有道有向。修习多修习。得断贪欲．嗔恚．愚痴耶\n",
              "舍利弗言。有。谓八正道。正见。乃至正定\n",
              "时。二正士共论议已。各从座起而去\n",
              "阎浮车问舍利弗。谓有漏尽。云何名为有漏尽\n",
              "舍利弗言。有漏者。三有漏。谓欲有漏．有有漏．无明有漏。此三有漏。欲尽无余。名有漏尽\n",
              "复问。舍利弗。有道有向。修习多习修。得漏尽耶\n",
              "舍利弗答言。有。谓八正道。正见。乃至正定。\n",
              "时。二正士共论议已。各从座起而去\n",
              "阎浮车问舍利弗。所谓阿罗汉者。云何名阿罗汉\n",
              "舍利弗言。贪欲已断无余。嗔恚．愚痴已断无余。是名阿罗汉\n",
              "复问。舍利弗。有道有向。修习多修习。得阿罗汉耶\n",
              "舍利弗言。有。谓八正道。正见。乃至正定\n",
              "时。二正士共论议已。各从座起而去\n",
              "阎浮车问舍利弗。所谓阿罗汉者。云何名阿罗汉者\n",
              "舍利弗言。贪欲永尽无余。嗔恚．愚痴永尽无余。是名阿罗汉者\n",
              "复问。有道有向。修习多修习。得阿罗汉者耶\n",
              "舍利弗言。有。谓八正道。正见。乃至正定\n",
              "时。二正士共论议已。各从座起而去\n",
              "阎浮车问舍利弗。所谓无明者。云何为无明\n",
              "舍利弗言。所谓无明者。于前际无知。后际无知。前．后．中际无知。佛．法．僧宝无知。苦．集．灭．道无知。善．不善．无记无知。内无知．外无知。若于彼彼事无知闇障。是名无明\n",
              "阎浮车语舍利弗。此是大闇积聚。复问。舍利弗。有道有向。修习多修习。断无明耶\n",
              "舍利弗言。有。谓八正道。正见。乃至定\n",
              "时。二正士共论议已。各从座起而去\n",
              "阎浮车复问尊者舍利弗。所谓有漏。云何有漏。如前说\n",
              "阎浮车问舍利弗。所谓有。云何为有\n",
              "舍利弗言。有谓三有。欲有．色有．无色有\n",
              "复问。舍利弗。有道有向。修习多修习。断此有耶\n",
              "舍利弗言。有。谓八正道。正见。乃至正定\n",
              "时。二正士共论议已。各从座起而去\n",
              "阎浮车问舍利弗。所谓有身。云何有身\n",
              "舍利弗言。有身者。五受阴。云何五受阴。谓色受阴。受．想．行．识受阴\n",
              "复问。舍利弗。有道有向。断此有身耶\n",
              "舍利弗言。有。谓八正道。正见。乃至正定\n",
              "时。二正士共论议已。各从座起而去\n",
              "阎浮车问舍利弗。所谓苦者。云何为苦\n",
              "舍利弗言。苦者。谓生苦．老苦．病苦．死苦．恩爱别离苦．怨憎会苦．所求不得苦。略说五受阴苦。是名为苦\n",
              "复问。舍利弗。有道有向。断此苦耶\n",
              "舍利弗言。有。谓八正道。正见。乃至正定\n",
              "时。二正士共论议已。各从座起而去\n",
              "阎浮车问舍利弗。所谓流者。云何为流\n",
              "舍利弗言。流者。谓欲流．有流．见流．无明流\n",
              "复问。舍利弗。有道有向。修习多修习。断此流耶\n",
              "舍利弗言。有。谓八正道。正见。乃至正定\n",
              "时。二正士共论议已。各从座起而去\n",
              "阎浮车问舍利弗。所谓扼者。云何为扼。扼如流说\n",
              "阎浮车问舍利弗。所谓取者。云何为取\n",
              "舍利弗言。取者。四取。谓欲取．我取．见取．戒取\n",
              "复问。舍利弗。有道有向。修习多修习。断此取耶\n",
              "舍利弗言。有。谓八正道。正见。乃至正定\n",
              "时。二正士共论议已。各从座起而去\n",
              "阎浮车问舍利弗。所谓缚者。云何为缚\n",
              "舍利弗言。缚者。四缚。谓贪欲缚．嗔恚缚．戒取缚．我见缚\n",
              "复问。舍利弗。有道有向。修习多修习。断此缚耶\n",
              "舍利弗言。有。谓八正道。正见。乃至正定\n",
              "时。二正士共论议已。各从座起而去\n",
              "阎浮车问舍利弗。所谓结者。云何为结\n",
              "舍利弗言。结者。九结。谓爱结．恚结．慢结．无明结．见结．他取结．疑结．嫉结．悭结\n",
              "复问。舍利弗。有道有向。修习多修习。断此结耶\n",
              "舍利弗言。有。谓八正道。正见。乃至正定\n",
              "时。二正士共论议已。各从座起而去\n",
              "阎浮车问舍利弗。所谓使者。云何为使\n",
              "舍利弗言。使者。七使。谓贪欲使．嗔恚使．有爱使．慢使．无明使．见使．疑使\n",
              "复问。舍利弗。有道有向。修习多修习。断此使耶\n",
              "舍利弗言。有。谓八正道。正见。乃至正定\n",
              "时。二正士共论议已。各从座起而去\n",
              "阎浮车问舍利弗。所谓欲者。云何为欲\n",
              "舍利弗言。欲者。谓眼所识色可爱．乐．念。染着色。耳声．鼻香．舌味．身所识触可爱．乐．念。染着触。阎浮车。此功德非欲。但觉想思惟者。是时。舍利弗即说偈言\n",
              "非彼爱欲使　　世间种种色\n",
              "唯有觉想者　　是则士夫欲\n",
              "彼诸种种色　　常在于世间\n",
              "调伏爱欲心　　是则黠慧者\n",
              "复问。舍利弗。有道有向。修习多修习。断此欲耶\n",
              "舍利弗答言。有。谓八正道。正见。乃至正定\n",
              "时。二正士共论议已。各从座起而去\n",
              "阎浮车问舍利弗言。所谓养者。云何为养\n",
              "舍利弗言。养者有五养。谓贪欲养．嗔恚养．睡眠养．掉悔养．疑养\n",
              "复问。舍利弗。有道有向。修习多修习。断此五养耶\n",
              "舍利弗答言。有。谓八正道。正见。乃至正定\n",
              "时。二正士共论议已。各从座起而去\n",
              "阎浮车问舍利弗。谓稣息者。云何为稣息\n",
              "舍利弗言。稣息者。谓断三结\n",
              "复问。舍利弗。有道有向。修习多修习。断三结耶\n",
              "舍利弗答言。有。谓八正道。正见。乃至正定\n",
              "时。二正士共论议已。各从座起而去\n",
              "阎浮车问舍利弗。谓得稣息者。云何为得稣息者\n",
              "舍利弗言。得稣息者。谓三结已尽．已知\n",
              "复问。有道有向。断此结耶\n",
              "舍利弗答言。有。谓八正道。正见。乃至正定\n",
              "时。二正士共论议已。各从座起而去\n",
              "阎浮车问舍利弗。谓得上稣息。云何为得上稣息\n",
              "舍利弗言。得上稣息者。谓贪欲永尽。嗔恚．愚痴永尽。是名得上稣息\n",
              "复问。舍利弗。有道有向。修习多修习。得上稣息耶\n",
              "舍利弗答言。有。谓八正道。正见。乃至正定\n",
              "时。二正士共论议已。各从座起而去\n",
              "阎浮车问舍利弗。谓得上稣息处。云何为得上稣息处\n",
              "舍利弗言。得上稣息处者。谓贪欲已断．已知。永尽无余。嗔恚．愚痴已断．已知。永尽无余。是为得上稣息处\n",
              "复问。舍利弗。有道有向。修习多修习。得上稣息处耶\n",
              "舍利弗答言。有。谓八正道。正见。乃至正定\n",
              "时。二正士共论议已。各从座起而去\n",
              "阎浮车问舍利弗。所谓清凉。云何为清凉\n",
              "舍利弗言。清凉者。五下分结尽。谓身见．戒取．疑．贪欲．嗔恚\n",
              "复问。有道有向。修习多修习。断此五下分结。得清凉耶\n",
              "舍利弗言。有。谓八正道。正见。乃至正定\n",
              "时。二正士共论议已。各从座起而去\n",
              "阎浮车问舍利弗。谓得清凉。云何为得清凉\n",
              "舍利弗言。五下分已尽．已知。是名得清凉\n",
              "复问。舍利弗。有道有向。修习多修习。得清凉耶\n",
              "舍利弗言。有。谓八正道。正见。乃至正定\n",
              "时。二正士共论议已。各从座起而去\n",
              "阎浮车问舍利弗。所谓上清凉者。云何为上清凉\n",
              "舍利弗言。上清凉者。谓贪欲永尽无余。嗔恚．愚痴永尽无余。一切烦恼永尽无余。是名上清凉\n",
              "复问。有道有向。得此上清凉耶\n",
              "舍利弗言。有。谓八正道。正见。乃至正定\n",
              "时。二正士共论议已。各从座起而去\n",
              "阎浮车问舍利弗。所谓得上清凉。云何名得上清凉\n",
              "舍利弗言。得上清凉者。谓贪欲永尽无余。已断．已知。嗔恚．愚痴永尽无余。已断．已知。是名得上清凉\n",
              "复问。舍利弗。有道有向。得此上清凉耶\n",
              "舍利弗言。有。谓八正道。正见。乃至正定\n",
              "时。二正士共论议已。各从座起而去\n",
              "阎浮车问舍利弗。所谓爱。云何为爱\n",
              "舍利弗言。有三爱。谓欲爱．色爱．无色爱\n",
              "复问。有道有向。断此三爱耶\n",
              "舍利弗言。有。谓八正道。正见。乃至正定\n",
              "时。二正士共论议已。各从座起而去\n",
              "阎浮车问舍利弗。谓业迹。云何为业迹\n",
              "舍利弗言。业迹者。十不善业迹。谓杀生．偷盗．邪淫．妄语．两舌．恶口．绮语．贪欲．嗔恚．邪见\n",
              "复问。舍利弗。有道有向。断此十业迹耶\n",
              "舍利弗言。有。谓八正道。正见。乃至正定\n",
              "时。二正士共论议已。各从座起而去\n",
              "阎浮车问舍利弗。所谓秽者。云何为秽\n",
              "舍利弗言。秽者。谓三秽。贪欲秽．嗔恚秽．愚痴秽\n",
              "复问。舍利弗。有道有向。断此三秽耶\n",
              "舍利弗言。有。谓八正道。正见。乃至正定\n",
              "时。二正士共论议已。各从座起而去\n",
              "如秽。如是垢．腻．刺．恋．缚亦尔\n",
              "（四九一）\n",
              "如阎浮车所问经。沙门出家所问亦如是\n",
              "（四九二）\n",
              "如是我闻\n",
              "一时。佛住王舍城迦兰陀竹园。尔时。尊者舍利弗亦在彼住\n",
              "时。尊者舍利弗语诸比丘。若有比丘得无量三昧。身作证具足住。于有身灭．涅槃心不乐着。顾念有身。譬如士夫胶着于手。以执树枝。手即着树。不能得离。所以者何。胶着手故。比丘。无量三摩提身作证。心不乐著有身灭．涅槃。顾念有身。终不得离。不得现法随顺法教。乃至命终。亦无所得。还复来生此界。终不能得破于痴冥。譬如聚落傍有泥池。泥极深溺。久旱不雨。池水干消。其地破裂。如是。比丘。不得见法随顺法教。乃至命终。亦无所得。来生当复还堕此界\n",
              "若有比丘得无量三昧。身作证具足住。于有身灭．涅槃心生信乐。不念有身。譬如士夫以干净手执持树枝。手不着树。所以者何。以手净故。如是。比丘。得无量三昧。身作证具足住。于有识灭．涅槃心生信乐。不念有身。现法随顺法教。乃至命终。不复来还生于此界。是故。比丘。当勤方便。破坏无明。譬如聚落傍有泥池。四方流水及数天雨。水常入池。其水盈溢。秽恶流出。其池清净。如是皆得现法随顺法教。乃至命终。不复还生此界。是故。比丘。当勤方便。破坏无明\n",
              "尊者舍利弗说此经已。诸比丘闻其所说。欢喜奉行\n",
              "（四九三）\n",
              "如是我闻\n",
              "一时。佛住王舍城迦兰陀竹园\n",
              "时。尊者舍利弗告诸比丘。若阿练若比丘或于空地．林中．树下。当作是学。内自观察思惟。心中自觉有欲想不。若不觉者。当于境界。或于净相。若爱欲起。违于远离。譬如士夫用力乘船。逆流而上。身小疲怠。船则倒还。顺流而下。如是。比丘。思惟净想。还生爱欲。违于远离。是比丘学时。修下方便。不得淳净。是故还为爱欲所漂。不得法力。心不寂静。不一其心。于彼净相随生爱欲。流注浚输。违于远离。当知是比丘不敢自记。于五欲功德离欲解脱\n",
              "若比丘或于空地．林中．树下。作是思惟。我内心中为离欲不。是比丘当于境界。或取净相。若觉其心于彼远离。顺趣浚注。譬如鸟翮。入火则卷。不可舒展。如是。比丘或取净相。即顺远离。流注浚输。比丘。当如是知。于方便行。心不懈怠。得法寂静。寂止．息．乐。淳净一心。谓我思惟已。于净相顺于远离。随顺修道。则能堪任自记。于五欲功德离欲解脱\n",
              "尊者舍利弗说是经已。诸比丘闻其所说。欢喜奉行\n",
              "（四九四）\n",
              "如是我闻\n",
              "一时。佛住王舍城迦兰陀竹园。尊者舍利弗在耆阇崛山中\n",
              "尔时。尊者舍利弗晨朝着衣持钵。出耆阇崛山。入王舍城乞食。于路边见一大枯树。即于树下敷坐具。[佥*殳]身正坐。语诸比丘。若有比丘修习禅思。得神通力。心得自在。欲令此枯树成地。即时为地。所以者何。谓此枯树中有地界。是故。比丘得神通力。心作地解。即成地不异\n",
              "若有比丘得神通力。自在如意。欲令此树为水．火．风．金．银等物。悉皆成就不异。所以者何。谓此枯树有水界故。是故。比丘。禅思得神通力。自在如意。欲令枯树成金。即时成金不异。及余种种诸物。悉成不异。所以者何。以彼枯树有种种界故。是故。比丘。禅思得神通力。自在如意。为种种物悉成不异。比丘当知。比丘禅思神通境界不可思议。是故。比丘。当勤禅思。学诸神通\n",
              "舍利弗说是经已。诸比丘闻其所说。欢喜奉行\n",
              "（四九五）\n",
              "如是我闻\n",
              "一时。佛住王舍城迦兰陀竹园。时。尊者舍利弗在耆阇崛山中\n",
              "尔时。尊者舍利弗告诸比丘。其犯戒者。以破戒故。所依退减。心不乐住。不乐住已。失喜．息．乐．寂静三昧．如实知见．厌离．离欲．解脱已。永不能得无余涅槃。如树根坏。枝叶华果悉不成就。犯戒比丘亦复如是。功德退减。心不乐住。不信乐已。失喜．息．乐．寂静三昧．如实知见．厌离．离欲．解脱。失解脱已。永不能得无余涅槃\n",
              "持戒比丘根本具足。所依具足。心得信乐。得信乐已。心得欢喜．息．乐．寂静三昧．如实知见．厌离．离欲．解脱。得解脱已。悉能疾得无余涅槃。譬如树根不坏。枝叶华果悉得成就。持戒比丘亦复如是。根本具足。所依成就。心得信乐。得信乐已。欢喜．息．乐．寂静三昧．如实知见．厌离．离欲．解脱。疾得无余涅槃\n",
              "尊者舍利弗说是经已。诸比丘闻其所说。欢喜奉行\n",
              "（四九六）\n",
              "如是我闻\n",
              "一时。佛住舍卫国祇树给孤独园\n",
              "尔时。舍利弗告诸比丘。若诸比丘诤起相言。有犯罪比丘．举罪比丘。彼若不依正思惟自省察者。当知彼比丘长夜强梁。诤讼转增。共相违反。结恨弥深。于所起之罪。不能以正法．律止令休息。若比丘有此已起诤讼。若犯罪比丘．若举罪比丘。俱依正思惟自省察克责。当知彼比丘不长夜强梁。共相违反。结恨转增。于所起之罪。能以法．律止令休息\n",
              "云何比丘正思惟自省察。比丘应如是思惟。我不是．不类．不应作罪。令彼见我。若我不为此罪。彼则不见。以彼见我罪。不喜嫌责。故举之耳。余比丘闻者。亦当嫌责。是故长夜诤讼。强梁转增。诤讼相言。于所起之罪。不能以正法．律止令休息。我今自知。如己输税。是名比丘于所起罪能自观察\n",
              "云何举罪比丘能自省察。举罪比丘应如是念。彼长老比丘作不类罪。令我见之。若彼不作此不类罪者。我则不见。我见其罪。不喜故举。余比丘见。亦当不喜故举之。长夜诤讼。转增不息。不能以正法．律止所起罪。令其休息。我从今日。当自去之。如己输税。如是举罪比丘善能依正思惟。内自观察\n",
              "是故。诸比丘有罪及举罪者。当依正思惟。而自观察。不令长夜强梁增长。诸比丘。得不诤讼。所起之诤。能以法．律止令休息\n",
              "尊者舍利弗说是经已。诸比丘闻已。欢喜奉行\n",
              "（四九七）\n",
              "如是我闻\n",
              "一时。佛住舍卫国祇树给孤独园\n",
              "尔时。尊者舍利弗诣佛所。稽首佛足。退坐一面。白佛言。世尊。若举罪比丘欲举他罪者。令心安住。几法得举他罪\n",
              "佛告舍利弗。若比丘令心安住。五法得举他罪。云何为五。实非不实．时不非时。义饶益非非义饶益．柔软不粗涩．慈心不嗔恚。舍利弗。举罪比丘具此五法。得举他罪\n",
              "舍利弗白佛言。世尊。被举比丘复以几法自安其心\n",
              "佛告舍利弗。被举比丘当以五法令安其心。念言。彼何处得。为实莫令不实。令时莫令非时。令是义饶益莫令非义饶益。柔软莫令粗涩。慈心莫令嗔恚。舍利弗。被举比丘当具此五法。自安其心\n",
              "舍利弗白佛言。世尊。我见举他罪者。不实非实．非时非是时．非义饶益非为义饶益．粗涩不柔软．嗔恚非慈心。世尊。于不实举他罪比丘。当以几法饶益令其改悔\n",
              "佛告舍利弗。不实举罪比丘当以五法饶益令其改悔。当语之言。长老。汝今举罪。不实非是实。当改悔。不时非是时．非义饶益非是义饶益．粗涩非柔软．嗔恚非慈心。汝当改悔。舍利弗。不实举他罪比丘当以此五法饶益令其改悔。亦令当来世比丘不为不实举他罪\n",
              "舍利弗白佛言。世尊。被不实举罪比丘复以几法令不变悔\n",
              "佛告舍利弗。彼不实举罪比丘当以五法不自变悔。彼应作是念。彼比丘不实举罪非是实．非时非是时．非义饶益非是义饶益．粗涩非柔软．嗔恚非慈心。我真不变悔。被不实举罪比丘当以此五法自安其心。不自变悔\n",
              "舍利弗白佛言。世尊。有比丘举罪实非不实．时不非时．义饶益不非义饶益．柔软非粗涩．慈心非嗔恚。实举罪比丘当以几法饶益令不改变\n",
              "佛告舍利弗。实举罪比丘当以五法饶益令不变悔。当作是言。长老。汝实举罪非不实．时不非时．义饶益不非义．柔软非粗涩．慈心非嗔恚。舍利弗。实举罪比丘当以此五法义饶益令不变悔。亦令来世实举罪比丘而不变悔\n",
              "舍利弗白佛言。世尊。被实举罪比丘当以几法饶益令不变悔\n",
              "佛告舍利弗。被举罪比丘当以五法饶益令不变悔。当作是言。彼比丘实举罪非不实。汝莫变悔。时不非时．义饶益不非义饶益．柔软非粗涩．慈心非嗔恚。汝莫变悔\n",
              "舍利弗白佛言。世尊。我见被实举罪比丘有嗔恚者。世尊。被实举罪嗔恚比丘当以几法令于嗔恨而自开觉\n",
              "佛告舍利弗。被实举罪嗔恚比丘当以五法令自开觉。当语彼言。长老。彼比丘实举汝罪。非不实。汝莫嗔恨。乃至慈心非嗔恚。汝莫嗔恨。舍利弗。被实举罪嗔恚比丘当以此五法。令于恚恨而得开觉\n",
              "舍利弗白佛言。世尊。有实．不实举我罪者。于彼二人。我当自安其心。若彼实者。我当自知。若不实者。当自开解言。此则不实。我今自知无此法也。世尊。我当如是。如世尊所说解材譬经说。教诸沙门。若有贼来。执汝以锯解身。汝等于贼起恶念恶言者。自生障碍。是故。比丘。若以锯解汝身。汝当于彼勿起恶心变易及起恶言。自作障碍。于彼人所。当生慈心。无怨无恨。于四方境界慈心正受具足住。应当学。是故。世尊。我当如是。如世尊所说。解身之苦。当自安忍。况复小苦．小谤而不安忍。沙门利．沙门欲。欲断不善法。欲修善法。于此不善法当断。善法当修。精勤方便。善自防护。系念思惟。不放逸行。应当学\n",
              "舍利弗白佛言。世尊。我若举他比丘罪。实非不实．时非不时．义饶益非非义饶益．柔软非粗涩．慈心不嗔恚。然彼被举比丘有怀嗔恚者\n",
              "佛问舍利弗。何等像类比丘闻举其罪而生嗔恚\n",
              "舍利弗白佛言。世尊。若彼比丘谄曲幻伪．欺诳不信．无惭无愧．懈怠失念．不定恶慧．慢缓．违于远离．不敬戒律．不顾沙门．不勤修学．不自省察．为命出家．不求涅槃。如是等人。闻我举罪。则生嗔恚\n",
              "佛问舍利弗。何等像类比丘闻汝举罪而不嗔恨\n",
              "舍利弗白佛言。世尊。若有比丘不谄曲．不幻伪．不欺诳．有信．惭愧．精勤正念．正定智慧．不慢缓．不舍远离．深敬戒律．顾沙门行．尊崇涅槃．为法出家．不为性命。如是比丘闻我举罪。欢喜顶受。如饮甘露。譬如刹利．婆罗门女。沐浴清净。得好妙华。爱乐顶戴。以冠其首。如是。比丘不谄曲．不幻伪．不欺诳．正信．惭愧．精勤正念．正定智慧．不慢缓．心存远离．深敬戒律．顾沙门行．勤修自省．为法出家．志求涅槃。如是比丘闻我举罪。欢喜顶受。如饮甘露\n",
              "佛告舍利弗。若彼比丘谄曲幻伪．欺诳．不信．无惭无愧．懈怠失念．不定恶慧．慢缓．违于远离．不敬戒律．不顾沙门行．不求涅槃．为命出家。如是比丘不应教授。与共言语。所以者何。此等比丘破梵行故。若彼比丘不谄曲．不幻伪．不欺诳．信心．惭愧．精勤正念．正定智慧．不慢缓．心存远离．深敬戒律．顾沙门行．志崇涅槃．为法出家。如是比丘应当教授。所以者何。如是比丘能修梵行。能自建立故\n",
              "佛说此经已。尊者舍利弗闻佛所说。欢喜奉行\n",
              "（四九八）\n",
              "如是我闻\n",
              "一时。佛住那罗揵陀卖衣者庵罗园\n",
              "尔时。舍利弗诣世尊所。稽首礼足。退坐一面。白佛言。世尊。我深信世尊。过去．当来．今现在。诸沙门．婆罗门所有智慧。无有与世尊菩提等者。况复过上\n",
              "佛告舍利弗。善哉。善哉。舍利弗。善哉所说。第一之说。能于众中作师子吼。自言深信世尊。言过去．当来．今现在。沙门．婆罗门所有智慧。无有与佛菩提等者。况复过上。佛问舍利弗。汝能审知过去三藐三佛陀所有增上戒\n",
              "舍利弗白佛言。不知\n",
              "世尊复问。舍利弗。知如是法．如是慧．如是明．如是解脱．如是住不\n",
              "舍利弗白佛言。不知。世尊\n",
              "佛告舍利弗。汝复知未来三藐三佛陀所有增上戒。如是法．如是慧．如是明．如是解脱．如是住不\n",
              "舍利弗白佛言。不知。世尊\n",
              "佛告舍利弗。汝复能知今现在佛所有增上戒。如是法．如是慧．如是明．如是解脱．如是住不\n",
              "舍利弗白佛言。不知。世尊\n",
              "佛告舍利弗。汝若不知过去．未来．今现在诸佛世尊心中所有诸法。云何如是赞叹。于大众中作师子吼。说言。我深信世尊。过去．当来诸沙门．婆罗门所有智慧。无有与世尊菩提等者。况复过上\n",
              "舍利弗白佛言。世尊。我不能知过去．当来．今现在诸佛世尊心之分齐。然我能知诸佛世尊法之分齐。我闻世尊说法。转转深．转转胜．转转上．转转妙。我闻世尊说法。知一法即断一法。知一法即证一法。知一法即修习一法。究竟于法。于大师所得净信。心得净\n",
              "世尊是等正觉。世尊。譬如国王有边城。城周匝方直。牢固坚密。唯有一门。无第二门。立守门者。人民入出皆从此门。若入若出。其守门者。虽复不知人数多少。要知人民唯从此门。更无他处。如是。我知过去诸佛．如来．应．等正觉悉断五盖恼心。令慧力羸．堕障碍品．不向涅槃者。住四念处。修七觉分。得阿耨多罗三藐三菩提。彼当来世诸佛世尊亦断五盖恼心。令慧力羸．堕障碍品．不向涅槃者。住四念处。修七觉分。得阿耨多罗三藐三菩提。今现在诸佛．世尊．如来应．等正觉亦断五盖恼心。令慧力羸．堕障碍品．不向涅槃者。住四念处。修七觉分。得阿耨多罗三藐三菩提\n",
              "佛告舍利弗。如是。如是。舍利弗。过去．未来．今现在佛悉断五盖恼心。慧力羸．堕障碍品．不向涅槃者。住四念处。修七觉分。得阿耨多罗三藐三菩提\n",
              "佛说是经已。尊者舍利弗闻佛所说。欢喜奉行\n",
              "（四九九）\n",
              "如是我闻\n",
              "一时。佛住王舍城迦兰陀竹园。尔时。尊者舍利弗在耆阇崛山中\n",
              "时。有月子比丘。是提婆达多弟子。诣尊者舍利弗。共相问讯慰劳已。退住一面。退住一面已。尊者舍利弗问月子比丘言。提婆达多比丘为诸比丘说法不\n",
              "月子比丘答言。说法\n",
              "尊者舍利弗问月子比丘言。提婆达多云何说法\n",
              "月子比丘语尊者舍利弗言。彼提婆达多如是说法言。比丘心法修心。是比丘能自记说。我已离欲。解脱五欲功德\n",
              "舍利弗语月子比丘言。汝提婆达多何以不说法言。比丘心法善修心。离欲心。离嗔恚心。离愚痴心。得无贪法．无恚法．无痴法。不转还欲有．色有．无色有法。彼比丘能自记说言。我生已尽。梵行已立。所作已作。自知不受后有耶\n",
              "月子比丘言。彼不能也。尊者舍利弗\n",
              "尔时。尊者舍利弗语月子比丘言。若有比丘心法善修心者。能离贪欲心．嗔恚．愚痴心。得无贪法．无恚．无痴法。是比丘能自记说。我生已尽。梵行已立。所作已作。自知不受后有\n",
              "譬如村邑。近有大石山。不断．不坏．不穿．厚密。正使东方风来。不能令动。亦复不能过至西方。如是南．西．北方．四维风来。不能倾动。亦不能过。如是。比丘心法善修心者。离贪欲心。离嗔恚心。离愚痴心。得无贪法．无恚法．无痴法。是比丘能自记说。我生已尽。梵行已立。所作已作。自知不受后有\n",
              "譬如因陀铜铁及铜柱深入地中。筑令坚密。四方风吹不能倾动。如是。比丘心法善修心已。离贪欲心。离嗔恚心。离愚痴心。得无贪法．无恚法．无痴法。是比丘能自记说。我生已尽。梵行已立。所作已作。自知不受后有\n",
              "譬如石柱长十六肘。八肘入地。四方风吹不能倾动。如是。比丘心法善修心已。悉离贪欲心。离嗔恚心。离愚痴心。得无贪法．无恚法．无痴法。能自记说。我生已尽。梵行已立。所作已作。自知不受后有\n",
              "譬如火烧未烧者。烧已不复更烧。如是。比丘心法修心已。离贪欲心。离嗔恚心。离愚痴心。得无贪法．无恚法．无痴法。能自记说。我生已尽。梵行已立。所作已作。自知不受后有\n",
              "舍利弗说此经已。诸比丘闻其所说。欢喜奉行\n",
              "（五○○）\n",
              "如是我闻\n",
              "一时。佛住王舍城迦兰陀竹园。时。尊者舍利弗亦住王舍城迦兰陀竹园。尔时。尊者舍利弗晨朝着衣持钵。入王舍城乞食。乞食已。于一树下食\n",
              "时。有净口外道出家尼从王舍城出。少有所营。见尊者舍利弗坐一树下食。见已。问言。沙门食耶\n",
              "尊者舍利弗答言。食\n",
              "复问。云何。沙门下口食耶\n",
              "答言。不也。姊妹\n",
              "复问。仰口食耶\n",
              "答言。不也。姊妹\n",
              "复问。云何。方口食耶\n",
              "答言。不也。姊妹\n",
              "复问。四维口食耶\n",
              "答言。不也。姊妹\n",
              "复问。我问沙门食耶。答我言。食。我问仰口耶。答我言。不。下口食耶。答我言。不。方口食耶。答我言。不。四维口食耶。答我言。不。如此所说。有何等义\n",
              "尊者舍利弗言。姊妹。诸所有沙门．婆罗门明于事者．明于横法．邪命求食者．如是沙门．婆罗门下口食也。若诸沙门．婆罗门仰观星历。邪命求食者。如是沙门．婆罗门则为仰口食也。若诸沙门．婆罗门为他使命。邪命求食者。如是沙门．婆罗门则为方口食也。若有沙门．婆罗门为诸医方种种治病。邪命求食者。如是沙门．婆罗门则为四维口食也。姊妹。我不堕此四种邪命而求食也。然我。姊妹。但以法求食而自活也。是故我说不为四种食也\n",
              "时。净口外道出家尼闻尊者舍利弗所说。欢喜随喜而去\n",
              "时。净口外道出家尼于王舍城里巷四衢处赞叹言。沙门释子净命自活。极净命自活。诸有欲为施者。应施沙门释种子。若欲为福者。应于沙门释子所作福\n",
              "时。有诸外道出家闻净口外道出家尼赞叹沙门释子声。以嫉妒心。害彼净口外道出家尼。命终之后生兜率天。以于尊者舍利弗所生信心故也\n",
              "（五○一）\n",
              "如是我闻\n",
              "一时。佛住王舍城迦兰陀竹园。尔时。尊者大目揵连在王舍城耆阇崛山中\n",
              "尔时。尊者大目揵连告诸比丘。一时。世尊住王舍城迦兰陀竹园。我于此耆阇崛山中住。我独一静处。作如是念。云何为圣默然。复作是念。若有比丘息有觉有观。内净一心。无觉无观三昧生喜乐。第二禅具足住。是名圣默然。复作是念。我今亦当圣默然。息有觉有观。内净一心。无觉无观三昧生喜乐。具足住多住。多住已。复有觉有观心起。尔时。世尊知我心念。于竹园精舍没。于耆阇崛山中现于我前。语我言。目揵连。汝当圣默然。莫生放逸。我闻世尊说已。即复离有觉有观。内净一心。无觉无观三昧生喜乐。第二禅具足住。如是再三。佛亦再三教我。汝当圣默然。莫放逸。我即复息有觉有观。内净一心。无觉无观三昧生喜乐。第三禅具足住\n",
              "若正说佛子从佛口生。从法化生。得佛法分者。则我身是也。所以者何。我是佛子。从佛口生。从法化生。得佛法分。以少方便。得禅．解脱．三昧．正受。譬如转轮圣王长太子。虽未灌顶。已得王法。不勤方便。能得五欲功德。我亦如是。为佛之子。不勤方便。得禅．解脱．三昧．正受。于一日中。世尊以神通力三至我所。三教授我。以大人处所建立于我\n",
              "尊者大目揵连说此经已。诸比丘闻其所说。欢喜奉行\n",
              "（五○二）\n",
              "如是我闻\n",
              "一时。佛住王舍城迦兰陀竹园。尔时。尊者大目揵连在王舍城耆阇崛山中\n",
              "尔时。尊者大目揵连告诸比丘。一时。世尊住王舍城。我住耆阇崛山中。我独一静处。作如是念。云何名为圣住。复作是念。若有比丘不念一切相。无相心正受。身作证具足住。是名圣住。我作是念。我当于此圣住。不念一切相．无相心正受。身作证具足住多住。多住已。取相心生。尔时。世尊知我心念。如力士屈申臂顷。以神通力。于竹园精舍没。于耆阇崛山中现于我前。语我言。目揵连。汝当住于圣住。莫生放逸。我闻世尊教已。即离一切相。无相心正受。身作证具足住。如是至三。世尊亦三来教我。汝当住于圣住。莫生放逸。我闻教已。离一切相。无相心正受。身作证具足住\n",
              "诸大德。若正说佛子者。则我身是从佛口生。从法化生。得佛法分。所以者何。我是佛子。从佛口生。从法化生。得佛法分。以少方便。得禅．解脱．三昧．正受。譬如转轮圣王太子。虽未灌顶。已得王法。不勤方便。能得五欲功德。我亦如是。为佛之子。不勤方便。得禅．解脱．三昧．正受。于一日中。世尊以神通力三至我所。三教授我。以大人处建立于我\n",
              "尊者大目揵连说此经已。诸比丘闻其所说。欢喜奉行\n",
              "（五○三）\n",
              "如是我闻\n",
              "一时。佛住舍卫国祇树给孤独园。尔时。尊者舍利弗．尊者大目揵连．尊者阿难在王舍城迦兰陀竹园。于一房共住\n",
              "时。尊者舍利弗于后夜时告尊者目揵连。奇哉。尊者目揵连。汝于今夜住寂灭正受\n",
              "尊者目揵连闻尊者舍利弗语。尊者目揵连言。我都不闻汝喘息之声\n",
              "尊者目揵连言。此非寂灭正受。粗正受住耳。尊者舍利弗。我于今夜与世尊共语\n",
              "尊者舍利弗言。目揵连。世尊住舍卫国祇树给孤独园。去此极远。云何共语。汝今在竹园。云何共语。汝以神通力至世尊所。为是世尊神通力来至汝所\n",
              "尊者目揵连语尊者舍利弗。我不以神通力诣世尊所。世尊不以神通力来至我所。然我于舍卫国王舍城中闻。世尊及我俱得天眼．天耳故。我能问世尊。所谓殷勤精进。云何名为殷勤精进。世尊答我言。目揵连。若此比丘昼则经行．若坐。以不障碍法自净其心。初夜若坐．经行。以不障碍法自净其心。于中夜时。出房外洗足。还入房。右胁而卧。足足相累。系念明相。正念正知。作起思惟。于后夜时。徐觉徐起。若坐亦经行。以不障碍法自净其心。目揵连。是名比丘殷勤精进\n",
              "尊者舍利弗语尊者目揵连言。汝大目揵连真为大神通力．大功德力。安坐而坐。我亦大力。得与汝俱。目揵连。譬如大山。有人持一小石。投之。大山色味悉同。我亦如是。得与尊者大力大德。同座而坐。譬如世间鲜净好物。人皆顶戴。如是。尊者目揵连大德大力。诸梵行者皆应顶戴。诸有得遇尊者目揵连交游往来。恭敬供养者。大得善利。今亦得与尊者大目揵连交游往来。亦得善利\n",
              "时。尊者大目揵连语尊者舍利弗。我今得与大智大德尊者舍利弗同座而坐。如以小石投之大山。得同其色。我亦如是。得与尊者大智舍利弗同座而坐。为第二伴\n",
              "时。二正士共论议已。各从座起而去\n"
            ]
          },
          {
            "id": 19,
            "level": 3,
            "title": "第十九卷",
            "brief": "",
            "media": "858-19.m4a",
            "page": [
              "（五○四）\n",
              "如是我闻\n",
              "一时。佛住王舍城迦兰陀竹园。尔时。尊者大目揵连在耆阇崛山\n",
              "时。释提桓因有上妙堂观。于夜来诣尊者大目揵连所。稽首礼足。退坐一面。时。释提桓因光明普照耆阇崛山。周匝大明。尔时。释提桓因坐已。即说偈言\n",
              "能伏于悭垢　　大德随时施\n",
              "是名施中贤　　来世见殊胜\n",
              "时。大目揵连问帝释言。憍尸迦。云何为调伏悭垢。见于殊胜。而汝说言\n",
              "能调伏悭垢　　大德随时施\n",
              "是则施中贤　　来世见殊胜\n",
              "时。天帝释答言。尊者大目揵连。胜婆罗门大姓．胜刹利大姓．胜长者大姓．胜四王天．胜三十三天。稽首敬礼故。尊者大目揵连。我为胜婆罗门大姓．胜刹利大姓．胜长者大姓．胜四王天．胜三十三天恭敬作礼。见斯果报。故说此偈\n",
              "复次。尊者大目揵连。乃至日所周行。照于诸方。至千世界．千月千日．千须弥山王．千弗婆提舍．千郁多罗提舍．千瞿陀尼迦．千阎浮提．千四天王．千三十三天．炎摩天．兜率陀天．化乐天．他化自在天．千梵天。名为小千世界。此小千世界中无有堂观与毗阇延堂观等者。毗阇延有百一楼观。观有七重。重有七房。房有七天后。后各七侍女。尊者大目揵连。于小千世界无有如是堂观端严如毗阇延者。我见是调伏悭故。有此妙果。故说斯偈\n",
              "大目揵连语帝释言。善哉。善哉。憍尸迦。汝能见此胜妙果报。而说斯偈\n",
              "时。天帝释闻尊者大目揵连所说。欢喜随喜。忽然不现\n",
              "（五○五）\n",
              "如是我闻\n",
              "一时。佛住王舍城。时。尊者大目揵连在耆阇崛山中\n",
              "尔时。尊者大目揵连独一静处禅思。作是念。昔有时。释提桓因于界隔山石窟中。问世尊爱尽解脱之义。世尊为说。闻已随喜。似欲更有所问义。我今当往问其喜意。作是念已。如力士屈申臂顷。于耆阇崛山没。至三十三天。去一分陀利池不远而住\n",
              "时。天帝释与五百婇女游戏浴池。有诸天女。音声美妙。尔时。帝释遥见尊者大目揵连。语诸天女言。莫歌。莫歌。时。诸天女即便默然。天帝释即诣尊者大目犍连所。稽首礼足。退住一面\n",
              "尊者大目揵连问帝释言。汝先于界隔山中问世尊爱尽解脱义。闻已随喜。汝意云何。为闻说随喜。为更欲有所问。故随喜耶\n",
              "天帝释语尊者大目揵连。我三十三天多着放逸乐。或忆先事。或时不忆。世尊今在王舍城迦兰陀竹园。尊者欲知我先界隔山中所问事者。今可往问世尊。如世尊说。汝当受持。然我此处有好堂观。新成未久。可入观看\n",
              "时。尊者大目揵连默然受请。即与天帝释共入堂观。彼诸天女遥见帝释来。皆作天乐。或歌或舞。诸天女辈着身璎珞庄严之具。出妙音声。合于五乐。如善作乐。音声不异。诸天女辈既见尊者大目揵连。悉皆惭愧。入室藏隐\n",
              "时。天帝释语尊者大目揵连。观此堂观地好平正。其壁．柱．梁．重阁．牕牖．罗网．帘障。悉皆严好\n",
              "尊者大目揵连语帝释言。憍尸迦。先修善法福德因缘。成此妙果\n",
              "如是。帝释三自称叹。问尊者大目揵连。尊者大目揵连亦再三答\n",
              "时。尊者大目揵连作是念。今此帝释极自放逸。着界神住。叹此堂观。我当令彼心生厌离。即入三昧。以神通力。以一足指撇其堂观。悉令震动。时。尊者大目揵连即没不现\n",
              "诸天女众见此堂观震掉动摇。颠沛恐怖。东西驰走。白帝释言。此是憍尸迦大师。有此大功德力耶\n",
              "时。天帝释语诸天女。此非我师。是大师弟子大目揵连。梵行清净。大德大力者\n",
              "诸天女言。善哉。憍尸迦。乃有如此梵行大德大力同学。大师德力当复如何\n",
              "（五○六）\n",
              "如是我闻\n",
              "一时。佛住三十三天骢色虚软石上。去波梨耶多罗．拘毗陀罗香树不远夏安居。为母及三十三天说法。尔时。尊者大目揵连在舍卫国祇树给孤独园安居\n",
              "时。诸四众诣尊者大目揵连所。稽首礼足。退坐一面。白尊者大目揵连。知世尊夏安居处不\n",
              "尊者大目揵连答言。我闻世尊在三十三天骢色虚软石上。去波梨耶多罗．拘毗陀罗香树不远夏安居。为母及三十三天说法\n",
              "时。诸四众闻尊者大目揵连所说。欢喜随喜。各从座起。作礼而去\n",
              "时。诸四众过三月安居已。复诣尊者大目揵连所。稽首礼足。退坐一面。时。尊者大目揵连为诸四众种种说法。示教照喜。示教照喜已。默然而住\n",
              "时。诸四众从座而起。稽首作礼。白尊者大目揵连。尊者大目揵连。当知我等不见世尊已久。众甚虚渴欲见世尊。尊者大目揵连。若不惮劳者。愿为我等往诣三十三天。普为我等问讯世尊。少病少恼。起居轻利。安乐住不。又白世尊。阎浮提四众愿见世尊。而无神力升三十三天礼敬世尊。三十三天自有神力来下人中。唯愿世尊还阎浮提。以哀愍故。时。尊者大目犍连默然而许\n",
              "时。诸四众知尊者大目犍连默然许已。各从座起。作礼而去\n",
              "尔时。尊者大目犍连知四众去已。即入三昧。如其正受。如大力士屈伸臂顷。从舍卫国没。于三十三天骢色虚软石上。去波梨耶多罗．拘毗陀罗香树不远而现。尔时。世尊与三十三天众无量眷属围绕说法\n",
              "时。尊者大目犍连遥见世尊。踊跃欢喜。作是念。今日世尊。诸天大众围绕说法。与阎浮提众会不异\n",
              "尔时。世尊知尊者大目犍连心之所念。语尊者大目犍连言。大目犍连。非为自力。我欲为诸天说法。彼即来集。欲令其去。彼即还去。彼随心来。随心去也\n",
              "尔时。尊者大目犍连稽首佛足。退坐一面。白世尊言。种种诸天大众云集。彼天众中。有曾从佛世尊闻所说法。得不坏净。身坏命终。来生于此\n",
              "佛告尊者大目犍连。如是。如是。此中种种诸天来云集者。有从宿命闻法。得佛不坏净。法．僧不坏净。圣戒成就。身坏命终。来生于此\n",
              "时。天帝释见世尊与尊者大目犍连叹说。诸天众共语已。语尊者大目犍连。如是。如是。尊者大目犍连。此中种种众会皆是宿命。曾闻正法。得于佛不坏净。法．僧不坏净。圣戒成就。身坏命终。来生于此\n",
              "时。有异比丘见世尊与尊者大目犍连及天帝释语言善相述可已。语尊者大目犍连。如是。如是。尊者大目犍连。是中种种诸天来会此者。皆是宿命曾闻正法。得于佛不坏净。法．僧不坏净。圣戒成就。身坏命终。而来生此\n",
              "时。有一天子从座起。整衣服。偏袒右肩。合掌白佛。世尊。我亦成就于佛不坏净。故来生此\n",
              "复有天子言。我得法不坏净\n",
              "有言得僧不坏净。有言圣戒成就。故来生此。如是诸天无量千数。于世尊前各自记说得须陀洹法。悉于佛前即没不现\n",
              "时。尊者大目犍连知诸天众去。不久从座起。整衣服。偏袒右肩。白佛言。世尊。阎浮提四众稽首敬礼世尊足。问讯世尊。少病少恼。起居轻利。安乐住不。四众思慕。愿见世尊。又白世尊。我等人间无有神力升三十三天礼觐世尊。然彼诸天有大德力悉能来下至阎浮提。唯愿世尊还阎浮提。愍四众故\n",
              "佛告目犍连。汝可还彼。语阎浮提人。却后七日。世尊当从三十三天还阎浮提僧迦舍城。于外门外优昙钵树下\n",
              "尊者大目揵连受世尊教。即入三昧。譬如力士屈伸臂顷。从三十三天没。至阎浮提。告诸四众。诸人当知。世尊却后七日。从三十三天还阎浮提僧迦舍城。于外门外优昙钵树下\n",
              "如期七日。世尊从三十三天下阎浮提僧迦舍城优昙钵树下。天龙鬼神。乃至梵天。悉从来下。即于此时。名此会名天下处\n",
              "（五○七）\n",
              "如是我闻\n",
              "一时。佛住王舍城迦兰陀竹园。时。有四十天子来诣尊者大目犍连所。稽首作礼。退坐一面\n",
              "时。尊者大目犍连语诸天子言。善哉。诸天子。于佛不坏净成就。法．僧不坏净成就\n",
              "时。四十天子从座起。整衣服。偏袒右肩。合掌白尊者大目揵连。我得于佛不坏净。于法．僧不坏净。圣戒成就。故生天上。有一天言。得于佛不坏净。有言得法不坏净。有言得僧不坏净。有言圣戒成就。身坏命终。得生天上\n",
              "时。四十天子于尊者大目犍连前。各自记说得须陀洹果。即没不现。如四十天子。如是四百．八百．十千天子亦如是说\n",
              "（五○八）\n",
              "如是我闻\n",
              "一时。佛住王舍城迦兰陀竹园。时。尊者大目犍连与尊者勒叉那比丘共在耆阇崛山中\n",
              "尊者勒叉那晨朝诣尊者大目犍连所。语尊者大目犍连。共出耆阇崛山。入王舍城乞食。时。尊者大目犍连默然而许。即共出耆阇崛山。入王舍城乞食。行至一处。尊者大目犍连心有所念。欣然微笑\n",
              "尊者勒叉那见微笑已。即问尊者大目犍连言。若佛及佛弟子欣然微笑。非无因缘。尊者今日何因何缘而发微笑\n",
              "尊者大目犍连言。所问非时。且入王舍城乞食。还于世尊前。当问是事。是应时问。当为汝说\n",
              "时。尊者大目揵连与尊者勒叉那入王舍城乞食而还。洗足。举衣钵。俱诣佛所。稽首佛足。退坐一面。尊者勒叉那问尊者大目揵连。我今晨朝与汝共出耆阇崛山乞食。汝于一处欣然微笑。我即问汝微笑因缘。汝答我言所问非时。今复问汝何因何缘欣然微笑\n",
              "尊者大目犍连语尊者勒叉那。我路中见一众生。身如楼阁。啼哭号呼。忧悲苦痛。乘虚而行。我见是已。作是思惟。如是众生受如此身。而有如是忧悲大苦。故发微笑\n",
              "尔时。世尊告诸比丘。善哉。善哉。我声闻中。住实眼．实智．实义．实法。决定通达。见是众生。我亦见此众生。而不说者。恐人不信。所以者何。如来所说。有不信者。是愚痴人长夜受苦\n",
              "佛告诸比丘。过去世时。彼大身众生在此王舍城。为屠牛儿。以屠牛因缘故。于百千岁堕地狱中。从地狱出。有屠牛余罪。得如是身。常受如是忧悲恼苦。如是。诸比丘。如尊者大目犍连所见不异。汝等受持\n",
              "佛说此经已。诸比丘闻佛所说。欢喜奉行\n",
              "（五○九）\n",
              "如是我闻\n",
              "一时。佛住王舍城迦兰陀竹园。尔时。尊者大目犍连与尊者勒叉那在耆阇崛山\n",
              "尊者勒叉那于晨朝时诣尊者大目犍连所。语尊者大目犍连。共出耆阇崛山。入王舍城乞食。尊者大目犍连默然而许。即共出耆阇崛山。入王舍城乞食\n",
              "行至一处。尊者大目犍连心有所念。欣然微笑。尊者勒叉那见尊者大目犍连微笑。即问言。尊者。若佛及佛声闻弟子欣然微笑。非无因缘。尊者今日何因何缘而发微笑\n",
              "尊者大目犍连言。所问非时。且乞食。还于世尊前。当问是事。是应时问\n",
              "尊者大目犍连与尊者勒叉那共入城乞食。食已还。洗足。举衣钵。俱诣佛所。稽首佛足。退坐一面。尊者勒叉那问尊者大目犍连。我今晨朝与汝共入王舍城乞食。汝于一处欣然微笑。我即问汝何因缘笑。汝答我言所问非时。我今问汝何因何缘欣然微笑\n",
              "尊者大目犍连语尊者勒叉那。我于路中见一众生。筋骨相连。举身不净。臭秽可厌。乌．鵄．雕．鹫．野干．饿狗随而擭食。或从胁肋探其内藏而取食之。极大苦痛。啼哭号呼。我见是已。心即念言。如是众生得如是身。而受如是不饶益苦\n",
              "尔时。世尊告诸比丘。善哉。比丘。我声闻中住实眼．实智．实义．实法。决定通达。见如是众生。我亦见是众生。而不说者。恐不信故。所以者何。如来所说。有不信者。是愚痴人长夜当受不饶益苦。诸比丘。是众生者。过去世时。于此王舍城为屠牛弟子。缘屠牛罪故。已百千岁堕地狱中受无量苦。彼屠牛恶行余罪缘故。今得此身。续受如是不饶益苦。诸比丘。如大目揵连所见。真实不异。汝等受持\n",
              "佛说此经已。诸比丘闻佛所说。欢喜奉行\n",
              "（五一○）\n",
              "如是我闻\n",
              "一时。佛住王舍城迦兰陀竹园。尊者大目犍连与尊者勒叉那在耆阇崛山中\n",
              "尊者勒叉那于晨朝时诣尊者大目犍连所。语尊者大目犍连。共出耆阇崛山。入王舍城乞食。尊者大目犍连默然而许。即共出耆阇崛山。入王舍城乞食\n",
              "行至一处。尊者大目犍连心有所念。欣然微笑。尊者勒叉那见尊者大目犍连微笑。即问言。尊者。若佛及佛声闻弟子欣然微笑。非无因缘。尊者今日何因何缘而发微笑\n",
              "尊者大目犍连言。所问非时。且乞食。还于世尊前。当问是事。是应时问\n",
              "尊者大目犍连与尊者勒叉那共入城乞食已。还洗足。举衣钵。俱诣佛所。稽首佛足。退坐一面。尊者勒叉那问尊者大目犍连。我今晨朝共入王舍城乞食。汝于一处欣然微笑。我即问汝微笑因缘。汝答我言所问非时。我今问汝何因何缘欣然微笑\n",
              "尊者大目犍连语勒叉那。我于路中见一大众生。举身无皮。纯一肉段。乘空而行。乌．鵄．雕．鹫．野干．饿狗随而擭食。或从胁肋探其内藏而取食之。苦痛切迫。啼哭号呼。我即思惟。如是众生得如是身。乃受如是不饶益苦\n",
              "佛告诸比丘。善哉。比丘。我声闻中。住实眼．实智．实义．实法。决定通达。见是众生。我亦见是众生。而不说者。恐不信故。所以者何。如来所说。有不信者。是愚痴人长夜当受不饶益苦。诸比丘。是众生者。过去世时。于此王舍城为屠羊者。缘斯罪故。已百千岁堕地狱中受无量苦。今得此身。余罪缘故。续受斯苦。诸比丘。如大目犍连所见。真实无异。汝等受持\n",
              "佛说此经已。诸比丘闻佛所说。欢喜奉行\n",
              "（五一一）\n",
              "如是我闻\n",
              "一时。佛住王舍城。乃至尊者大目犍连于路中见一大身众生。举体无皮。形如脯腊。乘虚而行。乃至佛告诸比丘。此众生者。过去世时。于此王舍城为屠羊弟子。屠羊罪故。已百千岁堕地狱中受无量苦。今得此身。续受斯罪。诸比丘。如大目犍连所见。真实无异。当受持之\n",
              "佛说此经已。诸比丘闻佛所说。欢喜奉行\n",
              "（五一二）\n",
              "如是我闻\n",
              "一时。佛住王舍城。乃至路中见一大身众生。举体无皮。形如肉段。乘虚而行。乃至佛告诸比丘。此众生者。过去世时。于此王舍城自堕其胎。缘斯罪故。堕地狱中已百千岁。受无量苦。以余罪故。今得此身。续受斯苦。诸比丘。如大目犍连所见。真实无异。当受持之\n",
              "佛说此经已。诸比丘闻佛所说。欢喜奉行\n",
              "（五一三）\n",
              "如是我闻\n",
              "一时。佛住王舍城。乃至尊者大目犍连于路中见一大众生。举体生毛。毛如大针。针皆火然。还烧其体。痛彻骨髓。乃至佛告诸比丘。此众生者。过去世时。于此王舍城为调象士。缘斯罪故。已百千岁堕地狱中受无量苦。地狱余罪。今得此身。续受斯苦。诸比丘。如大目犍连所见。真实不异。当受持之\n",
              "佛说此经已。诸比丘闻佛所说。欢喜奉行\n",
              "如调象士。如是调马士．调牛士．好谗人者。及诸种种苦切人者亦复如是\n",
              "（五一四）\n",
              "如是我闻\n",
              "一时。佛住王舍城。乃至尊者大目犍连于路中见一大身众生。举身生毛。毛利如刀。其毛火然。还割其体。痛彻骨髓。乃至佛告诸比丘。此众生者。过去世时。于此王舍城好乐战诤。刀剑伤人。已百千岁堕地狱中受无量苦。地狱余罪。今得此身。续受斯苦。诸比丘。如大目犍连所见。真实不异。当受持之\n",
              "佛说此经已。诸比丘闻佛所说。欢喜奉行\n",
              "（五一五）\n",
              "如是我闻\n",
              "一时。佛住王舍城。乃至尊者大目犍连于路中见一大身众生。遍身生毛。其毛似箭。皆悉火然。还烧其身。痛彻骨髓。乃至佛告诸比丘。此众生者。过去世时。于此王舍城曾为猎师。射诸禽兽。缘斯罪故。已百千岁堕地狱中受无量苦。地狱余罪。今得此身。续受斯苦。诸比丘。如大目犍连所见。真实不异。当受持之\n",
              "佛说此经已。诸比丘闻佛所说。欢喜奉行\n",
              "（五一六）\n",
              "如是我闻\n",
              "一时。佛住王舍城。乃至我于路中见一大身众生。举体生毛。毛如[矛*赞] [金*矛]。毛悉火然。还烧其身。痛彻骨髓。乃至佛告诸比丘。此众生者。过去世时。于此王舍城为屠猪人。[矛*赞]杀群猪。缘斯罪故。已百千岁堕地狱中受无量苦。地狱余罪。今得此身。续受斯苦。诸比丘。如大目犍连所见。真实不异。当受持之\n",
              "佛说此经已。诸比丘闻佛所说。欢喜奉行\n",
              "（五一七）\n",
              "如是我闻\n",
              "一时。佛住王舍城。乃至我于路中见一大身无头众生。两边生目。胸前生口。身常流血。诸虫唼食。痛彻骨髓。乃至佛告诸比丘。此众生者。过去世时。于此王舍城好断人头。缘斯罪故。已百千岁堕地狱中受无量苦。今得此身。续受斯苦。诸比丘。如大目犍连所见。真实不异。当受持之\n",
              "佛说此经已。诸比丘闻佛所说。欢喜奉行\n",
              "如断人头。捉头亦如是\n",
              "（五一八）\n",
              "如是我闻\n",
              "一时。佛住王舍城。乃至我于路中见一众生。阴卵如瓮。坐则踞上。行则肩担。乃至佛告诸比丘。此众生者。过去世时。于王舍城作锻铜师。伪器欺人。缘斯罪故。已地狱中受无量苦。地狱余罪。今得此身。续受斯苦。诸比丘。如大目犍连所见。真实不异。当受持之\n",
              "佛说此经已。诸比丘闻佛所说。欢喜奉行\n",
              "如锻铜师。如是斗秤欺人．村主．市监亦复如是\n",
              "（五一九）\n",
              "如是我闻\n",
              "一时。佛住王舍城。乃至路中见一众生。以铜铁罗网自缠其身。火常炽然。还烧其体。痛彻骨髓。乘虚而行。佛告诸比丘。此众生者。过去世时。于此王舍城为捕鱼师。缘斯罪故。已地狱中受无量苦。地狱余罪。今受此身。续受斯苦。诸比丘。如大目犍连所见。真实不异。当受持之\n",
              "佛说此经已。诸比丘闻佛所说。欢喜奉行\n",
              "如捕鱼师。捕鸟．网兔亦复如是\n",
              "（五二○）\n",
              "如是我闻\n",
              "一时。佛住王舍城。乃至路中见一众生。顶有铁磨。盛火炽然。转磨其顶。乘虚而行。受无量苦。乃至佛告诸比丘。彼众生者。过去世时。于此王舍城为卜占女人。转式卜占。欺妄惑人。以求财物。缘斯罪故。已地狱中受无量苦。地狱余罪。今得此身。续受斯苦。诸比丘。如大目犍连所见。真实不异。当受持之\n",
              "佛说此经已。诸比丘闻佛所说。欢喜奉行\n",
              "（五二一）\n",
              "如是我闻\n",
              "一时。佛住王舍城。乃至路中见一众生。其身独转。犹若旋风。乘虚而行。乃至佛告诸比丘。此众生者。过去世时。于此王舍城为卜占师。误惑多人。以求财物。缘斯罪故。已地狱中受无量苦。地狱余罪。今得此身。续受斯苦。诸比丘。如大目犍连所见。真实不异。当受持之\n",
              "佛说此经已。诸比丘闻佛所说。欢喜奉行\n",
              "（五二二）\n",
              "如是我闻\n",
              "一时。佛住王舍城。乃至路中见一众生。伛身藏行。状如恐怖。举体被服。悉皆火然。还烧其身。乘虚而行。佛告诸比丘。此众生者。过去世时。于此王舍城好行他淫。缘斯罪故。已地狱中受无量苦。地狱余罪。今得此身。续受斯苦。诸比丘。如大目犍连所见。真实不异。当受持之\n",
              "佛说此经已。诸比丘闻佛所说。欢喜奉行\n",
              "（五二三）\n",
              "如是我闻\n",
              "一时。佛住波罗[木*奈]国仙人住处鹿野苑中。时。尊者大目犍连．尊者勒叉那比丘晨朝共入波罗[木*奈]城乞食。于路中。尊者大目犍连思惟顾念。欣然微笑\n",
              "时。尊者勒叉那白尊者大目犍连言。世尊及世尊弟子欣然微笑。必有因缘。何缘尊者今日欣然微笑\n",
              "尊者大目犍连语尊者勒叉那。此非时问。且乞食。还诣世尊前。当问此事\n",
              "时。俱入城乞食。还洗足。举衣钵。俱诣世尊。稽首礼足。退坐一面。时。尊者勒叉那问尊者大目犍连。晨朝路中何因何缘欣然微笑\n",
              "尊者大目犍连语尊者勒叉那。我于路中见一大身众生。举体脓坏。臭秽不净。乘虚而行。乌．鵄．雕．鹫．野干．饿狗随逐擭食。啼哭号呼。我念众生得如是身。受如是苦。一何痛哉\n",
              "佛告诸比丘。我亦见此众生。而不说者。恐不信故。所以者何。如来所说。有不信者。是愚痴人长夜受苦。此众生者。过去世时。于此波罗[木*奈]城为女人卖色自活。时。有比丘于迦叶佛所出家。彼女人以不清净心请彼比丘。比丘直心受请。不解其意。女人嗔恚。以不净水洒比丘身。缘斯罪故。已地狱中受无量苦。地狱余罪。今得此身。续受斯苦。诸比丘。如大目犍连所见。真实不异。当受持之\n",
              "佛说是经已。诸比丘闻佛所说。欢喜奉行\n",
              "（五二四）\n",
              "如是我闻\n",
              "一时。佛住波罗[木*奈]国仙人住处鹿野苑中。乃至我于路中见一大身众生。举体火然。乘虚而行。啼哭号呼。受诸苦痛。乃至佛告诸比丘。此众生者。过去世时。于此波罗[木*奈]城为自在王第一夫人。与王共宿。起嗔恚心。以然灯油洒王身上。缘斯罪故。已地狱中受无量苦。地狱余罪。今得此身。续受斯苦。诸比丘。如大目犍连所见。真实不异。当受持之\n",
              "佛说是经已。诸比丘闻佛所说。欢喜奉行\n",
              "（五二五）\n",
              "如是我闻\n",
              "一时。佛住波罗[木*奈]国仙人住处鹿野苑中。乃至尊者大目犍连言。我于路中见一众生。举体粪秽。以涂其身。亦食粪秽。乘虚而行。臭秽苦恼。啼哭号呼。乃至佛告诸比丘。此众生者。过去世时。于此波罗[木*奈]城为自在王师婆罗门。以憎嫉心。请迦叶佛声闻僧。以粪着饭下。试恼众僧。缘斯罪故。已地狱中受无量苦。地狱余罪。今得此身。续受斯苦。诸比丘。如大目犍连所见。真实不异。当受持之\n",
              "佛说此经已。诸比丘闻佛所说。欢喜奉行\n",
              "（五二六）\n",
              "如是我闻\n",
              "一时。佛住舍卫国祇树给孤独园。乃至尊者大目犍连言。我于路中见一大身众生。头上有大铜镬。炽然满中。群铜流灌身体。乘虚而行。啼哭号呼。乃至佛告诸比丘。此众生者。过去世时。于此舍卫国迦叶佛所出家。为知事比丘。有檀越送油应付诸比丘。时。有众多客比丘。知事比丘不时分油待客。比丘去然后乃分。缘斯罪故。已地狱中受无量苦。地狱余罪。今得此身。续受斯苦。诸比丘。如大目犍连所见。真实不异\n",
              "佛说此经已。诸比丘闻佛所说。欢喜奉行\n",
              "（五二七）\n",
              "如是我闻\n",
              "一时。佛住舍卫国祇树给孤独园。乃至尊者大目犍连言。我于路中见一大身众生。有炽热铁丸从身出入。乘虚而行。苦痛切迫。啼哭号呼。乃至佛告诸比丘。此众生者。过去世时。于此舍卫国迦叶佛法中出家作沙弥。次守众僧果园。盗取七果。持奉和上。缘斯罪故。已地狱中受无量苦。地狱余罪。今得此身。续受斯苦。诸比丘。如大目犍连所见。真实不异。当受持之\n",
              "佛说此经已。诸比丘闻佛所说。欢喜奉行\n",
              "（五二八）\n",
              "如是我闻\n",
              "一时。佛住舍卫国。乃至尊者大目犍连言。我于路中见一大身众生。其舌广长。见有利釿。炎火炽然。以釿其舌。乘虚而行。啼哭号呼。乃至佛告诸比丘。此众生者。过去世时。于此舍卫国迦叶佛法中出家作沙弥。以斧破石蜜。供养众僧。着斧刃者。盗取食之。缘斯罪故。入地狱中受无量苦。地狱余罪。今得此身。续受斯苦。诸比丘。如大目犍连所见。真实不异。当受持之\n",
              "佛说此经已。诸比丘闻佛所说。欢喜奉行\n",
              "（五二九）\n",
              "如是我闻\n",
              "一时。佛住舍卫国。乃至尊者大目犍连言。我于路中见是大身众生。有双铁轮在两胁下。炽然旋转。还烧其身。乘虚而行。啼哭号呼。乃至佛告诸比丘。此众生者。过去世时。于此舍卫国迦叶佛法中出家作沙弥。持石蜜[麸-夫+并]供养众僧。盗取二[麸-夫+并]着于掖下。缘斯罪故。已地狱中受无量苦。地狱余罪。今得此身。续受斯苦。诸比丘。如大目犍连所见。真实不异。当受持之\n",
              "佛说此经已。诸比丘闻佛所说。欢喜奉行\n",
              "（五三○）\n",
              "如是我闻\n",
              "一时。佛住舍卫国。乃至尊者大目犍连言。我于路中见一大身众生。以炽然铁叶以缠其身。衣被床卧悉皆热铁。炎火炽然。食热铁丸。乘虚而行。啼哭号呼。乃至佛告诸比丘。此众生者。过去世时。于此舍卫国迦叶佛法中出家作比丘。为众僧乞衣食。供僧之余。辄自受用。缘斯罪故。已地狱中受无量苦。地狱余罪。今得此身。续受斯苦。诸比丘。如大目犍连所见。真实不异。当受持之\n",
              "佛说此经已。诸比丘闻佛所说。欢喜奉行\n",
              "如比丘。如是比丘尼．式叉摩那．沙弥．沙弥尼．优婆塞．优婆夷。亦复如是\n",
              "（五三一）\n",
              "如是我闻\n",
              "一时。佛住舍卫国。乃至尊者大目犍连言。我于路中见一大身众生。炽然铁车而驾其颈。拔其颈筋。及连四脚筋以勒其颈。行热铁地。乘虚而去。啼哭号呼。乃至佛告诸比丘。此众生者。过去世时。于此舍卫国驾乘牛车以自生活。缘斯罪故。于地狱中受无量苦。地狱余罪。今得此身。续受斯苦。诸比丘。如大目犍连所见。真实不异。当受持之\n",
              "佛说此经已。诸比丘闻佛所说。欢喜奉行\n",
              "（五三二）\n",
              "如是我闻\n",
              "一时。佛住舍卫国。乃至尊者大目犍连言。我于路中见一大身众生。其舌长广。炽然铁钉以钉其舌。乘虚而行。啼哭号呼。乃至佛告诸比丘。此众生者。过去世时。于此舍卫国迦叶佛法中出家作比丘。为摩摩帝。呵责诸比丘言。诸长老。汝等可去此处。俭薄不能相供。各随意去。求丰乐处。饶衣食所。衣．食．床卧．应病汤药。可得不乏。先住比丘悉皆舍去。客僧闻之亦复不来。缘斯罪故。已地狱中受无量苦。地狱余罪。今得此身。续受斯苦。诸比丘。如大目犍连所见。真实不异。当受持之\n",
              "佛说此经已。诸比丘闻佛所说。欢喜奉行\n",
              "（五三三）\n",
              "如是我闻\n",
              "一时。佛住舍卫国。乃至尊者大目犍连言。我于路中见一大身众生。比丘之像。皆着铁叶以为衣服。举体火然。亦以铁钵盛热铁丸而食之。乃至佛告诸比丘。此众生者。过去世时。于此舍卫国迦叶佛法中出家作比丘。作摩摩帝。恶口形名诸比丘。或言此是恶秃。此恶风法。此恶衣服。以彼恶口故。先住者去。未来不来。缘斯罪故。已地狱中受无量苦。地狱余罪。今得此身。续受斯苦。诸比丘。如大目犍连所见。真实不异。当受持之\n",
              "佛说此经已。诸比丘闻佛所说。欢喜奉行\n",
              "（五三四）\n",
              "如是我闻\n",
              "一时。佛住舍卫国。乃至佛告诸比丘。此众生者。过去世时。于此舍卫国迦叶佛法中出家作比丘。好起诤讼。斗乱众僧。作诸口舌。令不和合。先住比丘厌恶舍去。未来者不来。缘斯罪故。已地狱中受无量苦。地狱余罪。今得此身续受斯苦。诸比丘。如大目揵连所见。真实不异。当受持之\n",
              "佛说此经已。诸比丘闻佛所说。欢喜奉行\n",
              "（五三五）\n",
              "如是我闻\n",
              "一时。佛住舍卫国祇树给孤独园。尔时。尊者阿那律住松林精舍。时。尊者大目犍连住跋只聚落失收摩罗山恐怖稠林禽兽之处\n",
              "时。尊者阿那律独一静处。禅思思惟。作是念。有一乘道。净众生。离忧．悲．恼苦。得真如法。所谓四念处。何等为四。身身观念处。受．心．法法观念处。若于四念处远离者。于贤圣法远离。于贤圣法远离者。于圣道远离。圣道远离者。于甘露法远离。甘露法远离者。则不能脱生．老．病．死．忧．悲．恼苦。若于四念处信乐者。于圣法信乐。圣法信乐者。于圣道信乐。圣道信乐者。于甘露法信乐。甘露法信乐者。得脱生．老．病．死．忧．悲．恼苦\n",
              "尔时。尊者大目揵连知尊者阿那律心之所念。如力士屈伸臂顷。以神通力于跋只聚落失收摩罗山恐怖稠林禽兽之处没。至舍卫城松林精舍尊者阿那律前现。语阿那律言。汝独一静处。禅思思惟。作是念。有一乘道。令众生清净。离生．老．病．死．忧．悲．恼苦。得真如法。所谓四念处。何等为四。身身观念处。受．心．法法观念处。若于四念处不乐者。于贤圣法不乐。圣法不乐者。于圣道不乐。不乐圣道者。于甘露法亦不乐。不乐甘露法者。则不能脱生．老．病．死．忧．悲．恼苦。若于四念处信乐者。乐贤圣法。乐贤圣法者。乐于圣道。乐圣道者。得甘露法。得甘露法者。得脱生．老．病．死．忧．悲．恼苦耶\n",
              "尊者阿那律语尊者大目揵连言。如是。如是。尊者\n",
              "大目犍连语尊者阿那律言。云何名为乐四念处\n",
              "尊者大目犍连。若比丘身身观念处。心缘身正念住调伏．止息．寂静。一心增进。如是。受．心．法念处。正念住调伏．止息．寂静。一心增进。尊者大目犍连。是名比丘乐四念处\n",
              "时。尊者大目犍连即如其像三昧正受。从舍卫国松林精舍门。还至跋只聚落失收摩罗山恐怖稠林禽兽之处\n",
              "（五三六）\n",
              "如是我闻\n",
              "一时。佛住舍卫国祇树给孤独园。乃至尊者大目犍连问尊者阿那律。云何名为四念处修习多修习\n",
              "尊者阿那律语尊者大目犍连言。若比丘于内身起厌离想。于内身起不厌离想．厌离不厌离俱舍想。正念正知。如内身。如是外身．内外身。内受．外受．内外受。内心．外心．内外心。内法．外法．内外法。作厌离想．不厌离想．厌离不厌离俱舍想。住正念正知。如是。尊者大目犍连。是名四念处修习多修习\n",
              "时。尊者大目犍连即入三昧。从舍卫国松林精舍入三昧神通力。如力士屈伸臂顷。还到跋只聚落失收摩罗山恐怖稠林禽兽住处\n"
            ]
          },
          {
            "id": 20,
            "level": 3,
            "title": "第二十卷",
            "brief": "",
            "media": "858-20.m4a",
            "page": [
              "（五三七）\n",
              "如是我闻\n",
              "一时。佛住舍卫国祇树给孤独园。尔时。尊者大目犍连．尊者阿那律住舍卫国手成浴池侧\n",
              "尊者舍利弗诣尊者阿那律所。共相问讯慰劳已。于一面坐。尊者舍利弗语尊者阿那律言。奇哉。阿那律。有大德神力。于何功德修习多修习而能至此\n",
              "尊者阿那律语尊者舍利弗言。于四念处修习多修习。成此大德神力。何等为四念处。内身身观念处。精勤方便。正念正知。调伏世间贪忧。如是外身．内外身。内受．外受．内外受。内心．外心．内外心。内法．外法．内外法观念处。精勤方便。正念正知。如是调伏世间贪忧。尊者舍利弗。是名四念处修习多修习。成此大德神力\n",
              "尊者舍利弗。我于四念处善修习故。于小千世界少作方便。能遍观察。如明目士夫于楼观上。观下平地种种之物。我少作方便。观察小千世界亦复如是。如是我于四念处修习多修习。成此大德神力\n",
              "时。二正士共论议已。各从座起而去\n",
              "（五三八）\n",
              "如是我闻\n",
              "一时。佛住舍卫国祇树给孤独园。尊者舍利弗．尊者大目犍连．尊者阿难．尊者阿那律住舍卫国\n",
              "尔时。尊者大目犍连诣尊者阿那律所。共相问讯慰劳已。于一面坐。时。尊者大目犍连问尊者阿那律。于何功德修习多修习。成此大德神力\n",
              "尊者阿那律语尊者大目犍连。我于四念处修习多修习。成此大德神力。何等为四。内身身观系心住。精勤方便。正念正知。除世间贪忧。外身．内外身。内受．外受．内外受。内心．外心．内外心。内法．外法．内外法。观系心住。精进方便。除世间贪忧。是名四念处修习多修习。成此大德神力。于千须弥山以少方便悉能观察。如明目士夫登高山顶。观下千多罗树林。如是我于四念处修习多修习。成此大德神力。以少方便见千须弥山。如是。尊者大目犍连。我于四念处修习多修习。成此大德神力\n",
              "时二正士共论议已。各从座起而去\n",
              "（五三九）\n",
              "如是我闻\n",
              "一时。佛住舍卫国祇树给孤独园。尊者舍利弗．尊者大目犍连．尊者阿难．尊者阿那律住舍卫国手成浴池侧\n",
              "尔时。尊者阿难往尊者阿那律所。共相问讯慰劳已。于一面坐。尊者阿难问尊者阿那律。于何功德修习多修习。成就如是大德大力大神通\n",
              "尊者阿那律语尊者阿难。我于四念处修习多修习。成此大德大力。何等为四。内身身观念处系心住。精勤方便。正念正知。除世间贪忧。如是外身．内外身。内受．外受．内外受。内心．外心．内外心。内法．外法．内外法观念处系心住。精勤方便。除世间贪忧。如是。尊者阿难。我于此四念处修习多修习。少方便。以净天眼过天．人眼。见诸众生。死时．生时。好色．恶色。上色．下色。善趣．恶趣。随业受生。皆如实见。此诸众生身恶行。口．意恶行。诽谤贤圣。邪见因缘。身坏命终。生地狱中。如是众生。身善行。口。意善行。不谤贤圣。正见成就。以是因缘。身坏命终。得生天上\n",
              "譬如明目士夫住四衢道。见诸人民若来．若去．若坐．若卧。我亦如是。于四念处修习多修习。成此大德大力神通。见诸众生。死时．生时。善趣．恶趣。如是众生身恶行。口．意恶行。诽谤贤圣。邪见因缘。生地狱中。如是众生身善行。口．意善行。不谤贤圣。正见因缘。身坏命终。得生天上。如是。尊者阿难。我于四念处修习多修习。成此大德大力神通\n",
              "时。二正士共论议已。各从座起而去\n",
              "（五四○）\n",
              "如是我闻\n",
              "一时。佛住舍卫国祇树给孤独园。尔时。尊者阿那律在舍卫国松林精舍。身遭病苦\n",
              "时。有众多比丘诣尊者阿那律所。问讯慰劳已。于一面住。语尊者阿那律言。尊者阿那律。所患增损可安忍不。病势渐损不转增耶\n",
              "尊者阿那律言。我病不安。难可安忍。身诸苦痛。转增无损。即说三种譬。如上叉摩经说\n",
              "然我身已遭此苦痛。且当安忍。正念正知\n",
              "诸比丘问尊者阿那律。心住何所而能安忍如是大苦。正念正知\n",
              "尊者阿那律语诸比丘言。住四念处。我于所起身诸苦痛能自安忍。正念正知。何等为四念处。谓内身身观念处。乃至受．心．法观念处。是名住于四念处。身诸苦痛能自安忍。正念正知\n",
              "时。诸正士共论议已。欢喜随喜。各从座起而去\n",
              "（五四一）\n",
              "如是我闻\n",
              "一时。佛住舍卫国祇树给孤独园。时。尊者阿那律在舍卫国松林精舍。病差未久\n",
              "时。有众多比丘往诣阿那律所。问讯慰劳已。于一面坐。问尊者阿那律。安隐乐住不\n",
              "阿那律言。安隐乐住。身诸苦痛渐已休息\n",
              "诸比丘问尊者阿那律。住何所住。身诸苦痛得安隐\n",
              "尊者阿那律言。住四念处。身诸苦痛渐得安隐。何等为四。谓内身身观念处。乃至法法观念处。是名四念处。住此四念处故。身诸苦痛渐得休息\n",
              "时。诸正士共论议已。欢喜随喜。各从座起而去\n",
              "（五四二）\n",
              "如是我闻\n",
              "一时。佛住舍卫国祇树给孤独园。时。尊者阿那律在舍卫国松林精舍\n",
              "时。有众多比丘诣尊者阿那律所。共相问讯慰劳已。于一面坐。问尊者阿那律。若比丘在于学地。上求安隐涅槃住。圣弟子云何修习多修习。于此法．律得尽诸漏。无漏心解脱．慧解脱。现法自知作证。我生已尽。梵行已立。所作已作。自知不受后有\n",
              "尊者阿那律语诸比丘言。若比丘在于学地。上求安隐涅槃心住。圣弟子云何修习多修习。于此法．律得尽诸漏。无漏心解脱．慧解脱。现法自知作证。我生已尽。梵行已立。所作已作。自知不受后有者。当住四念处。何等为四。谓内身身观念处。乃至法法观念处。如是四念处修习多修习。于此法．律得尽诸漏。无漏心解脱．慧解脱。现法自知作证。我生已尽。梵行已立。所作已作。自知不受后有\n",
              "时。诸比丘共闻尊者阿那律所说。欢喜随喜。各从座起而去\n",
              "（五四三）\n",
              "如是我闻\n",
              "一时。佛住舍卫国祇树给孤独园。时。尊者阿那律在舍卫国松林精舍住\n",
              "时。有众多比丘诣尊者阿那律所。与尊者阿那律共相问讯慰劳已。于一面坐。语尊者阿那律言。若阿罗汉比丘诸漏已尽。所作已作。舍离重担。离诸有结。正智心善解脱。亦修四念处耶\n",
              "尊者阿那律语比丘言。若比丘诸漏已尽。所作已作。舍离重担。离诸有结。正智心善解脱。彼亦修四念处也。所以者何。不得者得。不证者证。为现法乐住故。所以者何。我亦离诸有漏。得阿罗汉。所作已作。心善解脱。亦修四念处故。不得者得。不到者到。不证者证。乃至现法安乐住\n",
              "时。诸正士共论议已。欢喜随喜。各从座起而去\n",
              "（五四四）\n",
              "如是我闻\n",
              "一时。佛住舍卫国祇树给孤独园。时。尊者阿那律在舍卫国松林精舍\n",
              "时。有众多外道出家诣尊者阿那律所。共相问讯慰劳已。于一面坐。语尊者阿那律。尊者何故于沙门瞿昙法中出家\n",
              "尊者阿那律言。为修习故\n",
              "复问。何所修习\n",
              "答言。谓修诸根．修诸力．修诸觉分．修诸念处。汝欲闻何等修\n",
              "复问。根．力．觉分。我不知其名字。况复问义。然我欲闻念处\n",
              "尊者阿那律言。谛听。善思。当为汝说。若比丘内身身观念处。乃至法法观念处\n",
              "时。众多外道出家闻尊者阿那律所说。欢喜随喜。各从座起而去\n",
              "（五四五）\n",
              "如是我闻\n",
              "一时。佛住舍卫国祇树给孤独园。尔时。尊者阿那律在舍卫国住松林精舍\n",
              "时。尊者阿那律语诸比丘。譬如大树。生而顺下。随浚随输。若伐其根。树必当倒。随所而顺下。如是比丘修四念处。长夜顺趣浚输。向于远离。顺趣浚输。向于出要。顺趣浚输。向于涅槃\n",
              "尊者阿那律说此经已。诸比丘闻其所说。欢喜奉行\n",
              "（五四六）\n",
              "如是我闻\n",
              "一时。佛住舍卫国祇树给孤独园。尔时。尊者摩诃迦旃延在跋兰那聚落乌泥池侧\n",
              "时。有执澡灌杖梵志诣摩诃迦旃延所。共相问讯慰劳已。于一面坐。问摩诃迦旃延言。何因何缘王．王共诤。婆罗门居士．婆罗门居士共诤\n",
              "摩诃迦旃延答梵志言。贪欲系着因缘故。王．王共诤。婆罗门居士．婆罗门居士共诤\n",
              "梵志复问。何因何缘出家．出家而复共诤\n",
              "摩诃迦旃延答言。以见欲系着故。出家．出家而复共诤\n",
              "梵志复问。摩诃迦旃延。颇有能离贪欲系着及离此见欲系着不\n",
              "尊者摩诃迦旃延答言。梵志。有。我大师如来．应．等正觉．明行足．善逝．世间解．无上士．调御丈夫．天人师．佛．世尊能离此贪欲系着及见欲系着\n",
              "梵志复问。佛．世尊今在何所\n",
              "答言。佛．世尊今在婆罗耆人中。拘萨罗国舍卫城祇树给孤独园\n",
              "尔时。梵志从座起。整衣服。偏袒右肩。右膝着地。向佛所住处合掌赞叹\n",
              "南无南无佛．世尊．如来．应供．等正觉。能离欲贪诸系着。悉能远离贪欲缚及诸见欲。净根本\n",
              "时。持澡灌杖梵志闻尊者摩诃迦旃延所说。欢喜随喜。从座起去\n",
              "（五四七）\n",
              "如是我闻\n",
              "一时。佛住舍卫国祇树给孤独园。尊者摩诃迦旃延在婆罗那乌泥池侧。与众多比丘集于食堂。为持衣事\n",
              "时。有执杖梵志年耆根熟。诣食堂所。于一面柱杖而住。须臾默然已。语诸比丘。诸长老。汝等何故见老宿士不共语问讯。恭敬命坐\n",
              "时。尊者摩诃迦旃延亦在众中坐。时。尊者摩诃迦旃延语梵志言。我法有宿老来。皆共语问讯。恭敬礼拜。命之令坐\n",
              "梵志言。我见此众中无有老于我者。不恭敬礼拜．命坐。汝云何言。我法见有宿老。恭敬礼拜。命其令坐\n",
              "摩诃迦旃延言。梵志。若有耆年八十．九十。发白齿落。成就年少法者。此非宿士。虽复年少年二十五。色白发黑。盛壮美满。而彼成就耆年法者。为宿士数\n",
              "梵志问言。云何名为八十．九十。发白齿落。而复成就年少之法。年二十五。肤白发黑。盛壮美色。为宿士数\n",
              "尊者摩诃迦旃延语梵志言。有五欲功德。谓眼识色爱．乐．念。耳识声．鼻识香．舌识味．身识触爱．乐．念。于此五欲功德不离贪．不离欲．不离爱．不离念．不离浊。梵志。若如是者。虽复八十．九十。发白齿落。是名成就年少之法。虽年二十五。肤白发黑。盛壮美色。于五欲功德离贪．离欲．离爱．离念．离浊。若如是者。虽复年少年二十五。肤白发黑。盛壮美色。成就老人法。为宿士数\n",
              "尔时。梵志语尊者摩诃迦旃延。如尊者所说义。我自省察。虽老则少。汝等虽少。成耆年法。世间多事。令便请还\n",
              "尊者摩诃迦旃延言。梵志。汝自知时\n",
              "尔时。梵志闻尊者摩诃迦旃延所说。欢喜随喜。还其本处\n",
              "（五四八）\n",
              "如是我闻\n",
              "一时。佛住舍卫国祇树给孤独园。尊者摩诃迦旃延在稠林中住\n",
              "时。摩偷罗国王是西方王子。诣尊者摩诃迦旃延所。礼摩诃迦旃延足。退坐一面。问尊者摩诃迦旃延。婆罗门自言。我第一。他人卑劣。我白。余人黑。婆罗门清净。非非婆罗门。是婆罗门子从口生。婆罗门所化。是婆罗门所有。尊者摩诃迦旃延。此义云何\n",
              "尊者摩诃迦旃延语摩偷罗王言。大王。此是世间言说耳。世间言说言。婆罗门第一。余人卑劣。婆罗门白。余人黑。婆罗门清净。非非婆罗门。婆罗门从婆罗门生。生从口生。婆罗门所化。是婆罗门所有。大王当知。业真实者。是依业者\n",
              "王语尊者摩诃迦旃延。此则略说。我所不解。愿重分别\n",
              "尊者摩诃迦旃延言。今当问汝。随问答我。即问言。大王。汝为婆罗门王。于自国土。诸婆罗门．刹利．居士．长者。此四种人悉皆召来。以财以力使其侍卫。先起后卧。及诸使令。悉如意不\n",
              "答言。如意\n",
              "复问。大王。刹利为王．居士为王．长者为王。于自国土所有四姓悉皆召来。以财以力令其侍卫。先起后卧。及诸使令。皆如意不\n",
              "答言。如意\n",
              "复问。大王。如是四姓悉皆平等。有何差别。当知。大王。四种姓者。皆悉平等。无有胜如差别之异\n",
              "摩偷罗王白尊者摩诃迦旃延。实尔。尊者。四姓皆等。无有种种胜如差别\n",
              "是故。大王。当知四姓。世间言说为差别耳。乃至依业。真实无差别也。复次。大王。此国土中有婆罗门。有偷盗者。当如之何\n",
              "王白尊者摩诃迦旃延。婆罗门中有偷盗者。或鞭．或缚。或驱出国。或罚其金。或截手足耳鼻。罪重则杀。及其盗者。然婆罗门。则名为贼\n",
              "复问。大王。若刹利．居士．长者中有偷盗者。当复如何\n",
              "王白尊者摩诃迦旃延。亦鞭．亦缚。亦驱出国。亦罚其金。亦复断截手足耳鼻。罪重则杀\n",
              "如是。大王。岂非四姓悉平等耶。为有种种差别异不\n",
              "王白尊者摩诃迦旃延。如是义者。实无种种胜如差别\n",
              "尊者摩诃迦旃延复语王言。当知。大王。四种姓者。世间言说言。婆罗门第一。余悉卑劣。婆罗门白。余人悉黑。婆罗门清净。非非婆罗门。当依业真实．业依耶\n",
              "复问。大王。婆罗门杀生．偷盗．邪淫．妄言．恶口．两舌．绮语．贪．恚．邪见。作十不善业迹已。为生恶趣耶。善趣耶。于阿罗呵所为何所闻\n",
              "王白尊者摩诃迦旃延。婆罗门作十不善业迹。当堕恶趣。阿罗呵所。作如是闻。刹利．居士．长者亦如是说\n",
              "复问。大王。若婆罗门行十善业迹。离杀生。乃至正见。当生何所。为善趣耶。为恶趣耶。于阿罗呵所。为何所闻\n",
              "王白尊者摩诃迦旃延。若婆罗门行十善业迹者。当生善趣。阿罗呵所。作如是．闻如是。刹利．居士．长者亦如是说\n",
              "复问。云何。大王。如是四姓。为平等不。为有种种胜如差别\n",
              "王白尊者摩诃迦旃延。如是义者。则为平等。无有种种胜如差别\n",
              "是故。大王当知。四姓悉平等耳。无有种种胜如差别。世间言说故有。婆罗门第一。婆罗门白。余者悉黑。婆罗门清净。非非婆罗门。婆罗门生。生从口生。婆罗门作。婆罗门化。婆罗门所有。当知业真实．业依\n",
              "王白尊者摩诃迦旃延。实如所说。皆是世间言说。故有。婆罗门胜。余者卑劣。婆罗门白。余者悉黑。婆罗门清净。非非婆罗门。婆罗门生。生从口生。婆罗门化。婆罗门所有。皆是业真实．依于业\n",
              "尔时。摩偷罗王闻尊者摩诃迦旃延所说。欢喜随喜。作礼而去\n",
              "（五四九）\n",
              "如是我闻\n",
              "一时。佛住舍卫国祇树给孤独园。尔时。尊者摩诃迦旃延住阿槃提国拘罗罗咤精舍。尊者摩诃迦旃延晨朝着衣持钵。入拘罗罗咤精舍。次第乞食。至迦梨迦优婆夷舍\n",
              "时。优婆夷见尊者摩诃迦旃延。即敷床坐。请令就坐。前礼尊者摩诃迦旃延足。退住一面。白尊者摩诃迦旃延。如世尊所说。答僧耆多童女所问。如世尊说。僧耆多童女所问偈\n",
              "实义存于心　　寂灭而不乱\n",
              "降伏诸勇猛　　可爱端正色\n",
              "一心独静思　　服食妙禅乐\n",
              "是则为远离　　世间之伴党\n",
              "世间诸伴党　　无习近我者\n",
              "尊者摩诃迦旃延。世尊此偈。其义云何\n",
              "尊者摩诃迦旃延语优婆夷言。姊妹。有一沙门婆罗门言。地一切入处正受。此则无上。为求此果。姊妹。若沙门婆罗门于地一切入处正受。清净鲜白者。则见其本。见患．见灭．见灭道迹。以见本．见患．见灭．见灭道迹故。得真实义存于心。寂灭而不乱。姊妹。如是水一切入处．火一切入处．风一切入处．青一切入处．黄一切入处．赤一切入处．白一切入处．空一切入处．识一切入处为无上者。为求此果\n",
              "姊妹。若有沙门婆罗门。乃至于识处一切入处正受。清净鲜白者。见本．见患．见灭．见灭道迹。以见本．见患．见灭．见灭道迹故。是则实义存于心。寂灭而不乱。善见．善入。是故世尊答僧耆多童女所问偈\n",
              "实义存于心　　寂灭而不乱\n",
              "降伏诸勇猛　　可爱端正色\n",
              "一心独静思　　服食妙禅乐\n",
              "是则为远离　　世间之伴党\n",
              "世间诸伴党　　无习近我者\n",
              "如是。姊妹。我解世尊以如是义故。说如是偈\n",
              "优婆夷言。善哉。尊者说真实义。唯愿尊者受我请食\n",
              "时。尊者摩诃迦旃延默然受请\n",
              "时。迦梨迦优婆夷知尊者摩诃迦旃延受请已。即办种种净美饮食。恭敬尊重。自手奉食\n",
              "时。优婆夷知尊者摩诃迦旃延食已。洗钵．澡嗽讫。敷一卑坐。于尊者摩诃迦旃延前恭敬听法\n",
              "尊者摩诃迦旃延为迦梨迦优婆夷种种说法。示教照喜。示教照喜已。从座起而去\n",
              "（五五○）\n",
              "如是我闻\n",
              "一时。佛住舍卫国祇树给孤独园。尔时。尊者摩诃迦旃延在舍卫国祇树给孤独园\n",
              "尊者摩诃迦旃延语诸比丘。佛．世尊．如来．应．等正觉所知所见。说于法出苦处升于胜处。说一乘道净诸众生。离诸恼苦。忧悲悉灭。得真如法。何等为六。谓圣弟子念如来．应．等正觉所行法净。如来．应．等正觉．明行足．善逝．世间解．无上士．调御丈夫．天人师．佛．世尊。圣弟子念如来．应所行法故。离贪欲觉．离嗔恚觉．离害觉。如是。圣弟子出染着心。何等为染着心。谓五欲功德。于此五欲功德离贪．恚．痴。安住正念正智。乘于直道。修习念佛。正向涅槃。是名如来．应．等正觉所知所见。说第一出苦处升于胜处。一乘道净于众生。离苦恼。灭忧悲。得如实法\n",
              "复次。圣弟子念于正法。念于世尊现法．律。离诸热恼。非时通达。即于现法缘自觉悟。尔时。圣弟子念此正法时。不起欲觉．嗔恚．害觉。如是。圣弟子出染着心。何等为染着心。谓五欲功德。于此五欲功德离贪．恚．痴。安住正念正知。乘于直道。修习念法。正向涅槃。是名如来．应．等正觉所知所见。说第二出苦处升于胜处。一乘道净于众生。离苦恼。灭忧悲。得如实法\n",
              "复次。圣弟子念于僧法。善向．正向．直向．等向。修随顺行。谓向须陀洹．得须陀洹果。向斯陀含．得斯陀含。向阿那含．得阿那含。向阿罗汉．得阿罗汉。如是四双八士。是名世尊弟子僧戒具足．定具足．慧具足．解脱具足．解脱知见具足。供养．恭敬．礼拜处。世间无上福田。圣弟子如是念僧时。尔时圣弟子不起欲觉．嗔恚．害觉。如是。圣弟子出染着心。何等为染着心。谓五欲功德。于此五欲功德离贪．恚．痴。安住正念正知。乘于直道。修习念僧。正向涅槃。是名如来．应．等正觉所知所见。说第三出苦处升于胜处。一乘道净于众生。离苦恼。灭忧悲。得如实法\n",
              "复次。圣弟子念于戒德。念不缺戒．不断戒．纯厚戒．不离戒．非盗取戒．善究竟戒．可赞叹戒．梵行不憎恶戒。若圣弟子念此戒时。自念身中所成就戒。当于尔时不起欲觉．嗔恚．害觉。如是。圣弟子出染着心。何等为染着心。谓五欲功德。于此五欲功德离贪．恚．痴。安住正念正知。乘于直道。修戒念。正向涅槃。是名如来．应．等正觉所知所见。说第四出苦处升于胜处。一乘道净于众生。离苦恼。灭忧悲。得如实法\n",
              "复次。圣弟子自念施法。心自欣庆。我今离悭贪垢．离在居家。解脱心施．常施．舍施．乐施．具足施．平等施。若圣弟子念于自所施法时。不起欲觉．嗔恚．害觉。如是。圣弟子出染着心。于何染着。谓五欲功德。于此五欲功德离贪．恚．痴。安住正念正知。乘于直道。修施念。正向涅槃。是名如来．应．等正觉所知所见。说第五出苦处升于胜处。一乘道净于众生。离苦恼。灭忧悲。得如实法\n",
              "复次。圣弟子念于天德。念四王天．三十三天。炎摩天．兜率陀天．化乐天．他化自在天。清净信心。于此命终。生彼诸天。我亦如是。信．戒．施．闻．慧。于此命终。生彼天中。如是。圣弟子念天功德时。不起欲觉．嗔恚．害觉。如是。圣弟子出染着心。于何染着。谓五欲功德。于此五欲功德离贪．恚．痴。安住正念正知。乘于直道。修天念。正向涅槃。是名如来．应．等正觉所知所见。说第六出苦处升于胜处。一乘道净于众生。离苦恼。灭忧悲。得如实法\n",
              "尊者摩诃迦旃延说此经已。诸比丘闻其所说。欢喜奉行\n",
              "（五五一）\n",
              "如是我闻\n",
              "一时。佛住舍卫国祇树给孤独园。尔时。尊者摩诃迦旃延住释氏诃梨聚落精舍\n",
              "时。诃梨聚落长者诣尊者摩诃迦旃延所。稽首礼足。退坐一面。白尊者摩诃迦旃延。如世尊义品答摩揵提所问偈\n",
              "断一切诸流　　亦塞其流源\n",
              "聚落相习近　　牟尼不称叹\n",
              "虚空于五欲　　永以不还满\n",
              "世间诤言讼　　毕竟不复为\n",
              "尊者摩诃迦旃延。此偈有何义\n",
              "尊者摩诃迦旃延答长者言。眼流者。眼识起贪。依眼界贪欲流出。故名为流。耳．鼻．舌．身．意流者。谓意识起贪。依意界贪识流出。故名为流\n",
              "长者复问尊者摩诃迦旃延。云何名为不流\n",
              "尊者迦旃延语长者言。谓眼识．眼识所识色依生爱喜。彼若尽．无欲．灭．息．没。是名不流。耳．鼻．舌．身．意．意识．意识所识法依生贪欲。彼若尽．无欲．灭．息．没。是名不流\n",
              "复问。云何\n",
              "尊者摩诃迦旃延答言。谓缘眼及色。生眼识。三事和合生触。缘触生受。乐受．苦受．不苦不乐受。依此染着流。耳．鼻．舌．身．意．意识．意识法。三事和合生触。缘触生受。乐受．苦受．不苦不乐受。依此受生爱喜流。是名流源。云何亦塞其流源。谓眼界取心法境界系着使。彼若尽．无欲．灭．息．没。是名塞流源。耳．鼻．舌．身．意取心法境界系着使。彼若尽．无欲．灭．息．没。是名亦塞其流源\n",
              "复问。云何名习近相赞叹\n",
              "尊者摩诃迦旃延答言。在家．出家共相习近。同喜．同忧．同乐．同苦。凡所为作。悉皆共同。是名习近相赞叹\n",
              "复问。云何不赞叹\n",
              "在家．出家不相习近。不同喜．不同忧．不同苦．不同乐。凡所为作。悉不相悦可。是名不相赞叹\n",
              "云何不空欲\n",
              "谓五欲功德。眼识色爱乐念长养。爱欲深染着。耳声．鼻香．舌味．身触爱乐念长养。爱欲深染着。于此五欲不离贪．不离爱．不离念．不离渴。是名不空欲\n",
              "云何名空欲\n",
              "谓于此五欲功德离贪．离欲．离爱．离念．离渴。是名空欲。说我系着使。是名心法还复满。彼阿罗汉比丘诸漏已尽。断其根本。如截多罗树头。于未来世更不复生。云何当复与他诤讼。是故世尊说义品答摩犍提所问偈。\n",
              "若断一切流　　亦塞其流源\n",
              "聚落相习近　　牟尼不称叹\n",
              "虚空于诸欲　　永已不还满\n",
              "不复与世间　　共言语诤讼\n",
              "是名如来所说偈义分别也\n",
              "尔时。诃梨聚落长者闻尊者摩诃迦旃延所说。欢喜随喜。作礼而去\n",
              "（五五二）\n",
              "如是我闻\n",
              "一时。佛住舍卫国祇树给孤独园。尔时。尊者摩诃迦旃延住释氏诃梨聚落精舍\n",
              "时。诃梨聚落主长者诣尊者摩诃迦旃延所。稽首礼足。退坐一面。白尊者摩诃迦旃延。如世尊于界隔山天帝释石窟说言。憍尸迦。若沙门．婆罗门无上爱尽解脱。心正善解脱。究竟边际。究竟无垢。究竟梵行。毕竟清净。云何于此法．律究竟边际。究竟无垢。究竟梵行。毕竟清净\n",
              "尊者摩诃迦旃延语长者言。谓眼．眼识．眼识所识色相依生喜。彼若尽．无欲．灭．息．没。于此法．律究竟边际。究竟无垢。究竟梵行。毕竟清净。耳．鼻．舌．身．意．意识．意识所识法相依生喜。彼若尽．灭．息．没。比丘于此法．律究竟无垢。究竟梵行。毕竟清净\n",
              "时。诃梨聚落主长者闻尊者摩诃迦旃延所说。欢喜随喜。作礼而去\n",
              "（五五三）\n",
              "如是我闻\n",
              "一时。佛住舍卫国祇树给孤独园。尔时。尊者摩诃迦旃延在释氏诃梨聚落\n",
              "聚落主长者诣尊者摩诃迦旃延所。稽首礼足。退坐一面。问尊者摩诃迦旃延。如世尊界隔山石窟中为天帝释说言。憍尸迦。若沙门．婆罗门无上爱尽解脱。心善解脱。边际究竟。究竟无垢。究竟梵行。毕竟清净。云何于此法．律究竟边际。究竟无垢。究竟梵行。毕竟清净\n",
              "尊者迦旃延语长者言。若比丘眼界取。心法境界系着使。彼若尽．无欲．息．没。于此法．律究竟边际。究竟无垢。究竟梵行。究竟清净。耳．鼻．舌．身．意．意界取。心法境界系着使。若尽．离．灭．息．没。于此法．律究竟边际。究竟无垢。究竟梵行。毕竟清净\n",
              "时。诃梨聚落主长者闻尊者摩诃迦旃延所说。欢喜随喜。作礼而去\n",
              "（五五四）\n",
              "如是我闻\n",
              "一时。佛住舍卫国祇树给孤独园。尔时。尊者摩诃迦旃延住释氏诃梨聚落\n",
              "时。诃梨聚落主长者身遭病苦。尊者摩诃迦旃延闻诃梨聚落主长者身遭病苦。闻已。晨朝着衣持钵。入诃梨聚落乞食。次第入诃梨聚落主长者舍。诃梨聚落主长者遥见尊者摩诃迦旃延。从座欲起\n",
              "尊者摩诃迦旃延见长者欲起。即告之言。长者莫起。幸有余座。我自可坐于余座。语长者言。云何。长者。病可忍不。身诸苦痛渐差愈不。得无增耶\n",
              "长者答言。尊者。我病难忍。身诸苦痛转增无损\n",
              "即说三种譬。如前叉摩比丘经说\n",
              "尊者摩诃迦旃延语长者言。是故。汝当修佛不坏净．法不坏净．僧不坏净．圣戒成就。当如是学\n",
              "长者答言。如佛所说四不坏净。我悉成就。我今成就佛不坏净．法不坏净．僧不坏净．圣戒成就\n",
              "尊者摩诃迦旃延语长者言。汝当依此四不坏净修习六念。长者。当念佛功德。此如来．应．等正觉．明行足．善逝．世间解．无上士．调御丈夫．天人师．佛．世尊。念法功德。于世尊正法．律现法离诸热恼。非时通达。缘自觉悟。念僧功德。善向．正向．直向．等向。修随顺行。谓向须陀洹．得须陀洹。向斯陀含．得斯陀含。向阿那含．得阿那含。向阿罗汉．得阿罗汉。如是四双八士。是名世尊弟子僧。具足戒．定．慧．解脱．解脱知见。供养．恭敬．尊重之处。堪为世间无上福田。念戒功德。自持正戒。不毁不缺。不断不坏。非盗取戒．究竟戒．可赞叹戒．梵行戒．不憎恶戒。念施功德。自念布施。心自欣庆。舍除悭贪。虽在居家。解脱心施．常施．乐施．具足施．平等施。念天功德。念四王天．三十三天．炎摩天．兜率陀天．化乐天．他化自在天。清净信戒。于此命终。生彼天中。我亦如是清净信．戒．施．闻．慧。生彼天中。长者。如是觉依四不坏净。增六念处\n",
              "长者白尊者摩诃迦旃延。世尊说依四不坏净。增六念处。我悉成就。我当修习念佛功德。念法．念僧．念戒．念施．念天\n",
              "尊者摩诃迦旃延语长者言。善哉。长者。能自记说。得阿那含\n",
              "是时。长者白尊者摩诃迦旃延。愿于此食\n",
              "尊者摩诃迦旃延默然受请\n",
              "诃梨聚落主长者知尊者摩诃迦旃延受请已。具种种净美食。自手供养。饭食讫。澡钵．洗嗽毕。为长者种种说法。示教照喜。示教照喜已。从座起去\n",
              "（五五五）\n",
              "如是我闻\n",
              "一时。佛住舍卫国祇树给孤独园。尔时。尊者摩诃迦旃延于释氏诃梨聚落住\n",
              "时。有八城长者名曰陀施。身遭病苦。尊者摩诃迦旃延闻陀施长者身遭苦患。晨朝着衣持钵。入八城乞食。次到陀施长者舍。如诃梨长者经广说\n",
              "（五五六）\n",
              "如是我闻\n",
              "一时。佛住娑只城安禅林中\n",
              "尔时众多比丘尼诣佛所。稽首礼足。退住一面\n",
              "尔时。世尊为众多比丘尼种种说法。示教照喜。示教照喜已。默然住\n",
              "时。诸比丘尼白佛言。世尊。若无相心三昧。不勇．不没。解脱已住。住已解脱。此无相心三昧。世尊说是何果．何功德\n",
              "佛告诸比丘尼。若无相心三昧。不勇．不没。解脱已住。住已解脱。此无相心三昧智果．智功德\n",
              "时。诸比丘尼闻世尊所说。欢喜随喜。作礼而去\n",
              "时。众多比丘尼往诣尊者阿难所。稽首礼足。退坐一面。白尊者阿难。若无相心三昧。不勇．不没。解脱已住。住已解脱。此三昧说。是何果．何功德\n",
              "尊者阿难语诸比丘尼。姊妹。若无相心三昧。不勇．不没．解脱已住。住已解脱。世尊说是智果．智功德\n",
              "诸比丘尼言。奇哉。尊者阿难。大师及弟子同句．同味．同义。所谓第一句义。今诸比丘尼诣世尊所。以如是句．如是味．如是义问世尊。世尊亦已如是句．如是味．如是义为我等说。如尊者阿难所说不异。是故奇特。大师及弟子同句．同味．同义\n",
              "时。诸比丘尼闻尊者阿难所说。欢喜随喜。作礼而去\n",
              "（五五七）\n",
              "如是我闻\n",
              "一时。佛住拘睒弥国瞿师罗园。尔时。尊者阿难亦在彼住\n",
              "时。有阇知罗比丘尼诣尊者阿难所。稽首礼足。退坐一面。问尊者阿难。若无相心三昧。不勇．不没。解脱已住。住已解脱。尊者阿难。世尊说此何果．何功德\n",
              "尊者阿难语阇知罗比丘尼。若无相心三昧。不勇．不没。解脱已住。住已解脱。世尊说是智果．智功德\n",
              "阇知罗比丘尼言。奇哉。尊者阿难。大师及弟子同句．同味．同义。尊者阿难。昔于一时。佛在娑只城安禅林中。时。有众多比丘尼往诣佛所。问如此义。尔时。世尊以如是句．如是味．如是义为诸比丘尼说。是故当知奇特。大师弟子所说同句．同味．同义。所谓第一句义\n",
              "时。阇知罗比丘尼闻尊者阿难所说。欢喜随喜。作礼而去\n",
              "如阇知罗比丘尼。迦罗跋比丘尼亦尔\n",
              "（五五八）\n",
              "如是我闻\n",
              "一时。佛住俱睒弥国瞿师罗园。尔时。尊者阿难亦住俱睒弥国瞿师罗园\n",
              "时。有异比丘得无相心三昧。作是念。我若诣尊者阿难所。问尊者阿难。若比丘得无相心三昧。不勇．不没。解脱已住。住已解脱。此无相心三昧何果。世尊说此何功德。尊者阿难若问我言。比丘。汝得此无相心三昧耶。我未曾有。实问异答。我当随逐尊者阿难。脱有余人问此义者。因而得闻\n",
              "彼比丘即随尊者阿难。经六年中。无有余人问此义者。即自问尊者阿难。若比丘问无相心三昧。不勇．不没。解脱已住。住已解脱。世尊说此是何果．何功德\n",
              "尊者阿难问彼比丘言。比丘。汝得此三昧\n",
              "彼比丘默然住。尊者阿难语彼比丘言。若比丘得无相心三昧。不勇．不没。解脱已住。住已解脱。世尊说此是智果．智功德\n",
              "尊者阿难说此法时。异比丘闻其所说。欢喜奉行\n"
            ]
          },
          {
            "id": 21,
            "level": 3,
            "title": "第二十一卷",
            "brief": "",
            "media": "858-21.m4a",
            "page": [
              "（五五九）\n",
              "如是我闻\n",
              "一时。佛住波罗利弗妒路国。尊者阿难及尊者迦摩亦在波罗利弗妒路鸡林精舍\n",
              "时。尊者迦摩诣尊者阿难所。共相问讯慰劳已。于一面坐。语尊者阿难。奇哉。尊者阿难。有眼有色．有耳有声．有鼻有香．有舌有味．有身有触．有意有法。而有比丘有是等法。能不觉知。云何。尊者阿难。彼比丘为有想不觉知。为无想故不觉知\n",
              "尊者阿难语迦摩比丘言。有想者亦不觉知。况复无想\n",
              "复问尊者阿难。何等为有想于有而不觉知\n",
              "尊者阿难语迦摩比丘言。若比丘离欲．恶不善法。有觉有观。离生喜乐。初禅具足住。如是有想比丘有法而不觉知。如是第二．第三．第四禅。空入处．识入处．无所有入处具足住。如是有想比丘有法而不觉知。云何无想有法而不觉知。如是比丘一切想不忆念。无想心三昧身作证具足住。是名比丘无想于有法而不觉知\n",
              "尊者迦摩比丘复问尊者阿难。若比丘无想心三昧。不涌不没。解脱已住。住已解脱。世尊说此是何果．何功德\n",
              "尊者阿难语迦摩比丘言。若比丘无想心三昧。不涌不没。解脱已住。住已解脱。世尊说此是智果．智功德\n",
              "时。二正士共论议已。欢喜随喜。各从坐起去\n",
              "（五六○）\n",
              "如是我闻\n",
              "一时。佛住俱睒弥国瞿师罗园。尔时。尊者阿难亦在彼住\n",
              "时。尊者阿难告诸比丘。若比丘。比丘尼于我前自记说。我当善哉慰劳问讯。或求以四道。何等为四。若比丘．比丘尼坐作如是住心。善住心．局住心。调伏心止观。一心等受分别。于法量度。修习多修习已。得断诸使。若有比丘．比丘尼于我前自记说。我则如是善哉慰喻。或求是。名说初道\n",
              "复次。比丘．比丘尼正坐思惟。于法选择。思量住心。善住．局住。调伏止观。一心等受。如是正向多住。得离诸使。若有比丘．比丘尼于我前自记说。我当如是善哉慰喻。或求是。名第二说道\n",
              "复次。比丘．比丘尼为掉乱所持。以调伏心坐．正坐。住心．善住心．局住心。调伏止观。一心等受化。如是正向多住已。则断诸使。若有比丘．比丘尼于我前自记说。我则如是善哉慰喻。或求是。名第三说道\n",
              "复次。比丘．比丘尼止观和合俱行。作如是正向多住。则断诸使。若比丘．比丘尼于我前自记说者。我则如是善哉慰喻教诫。或求是。名第四说道\n",
              "时。诸比丘闻尊者阿难所说。欢喜奉行\n",
              "（五六一）\n",
              "如是我闻\n",
              "一时。佛住俱睒弥国瞿师罗园。尊者阿难亦在彼住\n",
              "时。有异婆罗门诣尊者阿难所。共相问讯慰劳已。于一面坐。问尊者阿难。何故于沙门瞿昙所修梵行\n",
              "尊者阿难语婆罗门。为断故\n",
              "复问。尊者何所断\n",
              "答言。断爱\n",
              "复问。尊者阿难。何所依而得断爱\n",
              "答言。婆罗门。依于欲而断爱\n",
              "复问。尊者阿难。岂非无边际\n",
              "答言。婆罗门。非无边际。如是有边际。非无边际\n",
              "复问。尊者阿难。云何有边际。非无边际\n",
              "答言。婆罗门。我今问汝。随意答我。婆罗门。于意云何。汝先有欲来诣精舍不\n",
              "婆罗门答言。如是。阿难\n",
              "如是。婆罗门。来至精舍已。彼欲息不\n",
              "答言。如是。尊者阿难。彼精进．方便．筹量。来诣精舍\n",
              "复问。至精舍已。彼精进．方便．筹量息不\n",
              "答言。如是。尊者阿难\n",
              "复语婆罗门。如是。婆罗门。如来．应．等正觉所知所见。说四如意足。以一乘道净众生．灭苦恼．断忧悲。何等为四。欲定断行成就如意足。精进定．心定．思惟定断行成就如意足。如是。圣弟子修欲定断行成就如意足。依离．依无欲．依出要．依灭．向于舍。乃至断爱。爱断已。彼欲亦息。修精进定．心定．思惟定断行成就。依离．依无欲．依出要．依灭．向于舍。乃至爱尽。爱尽已。思惟则息。婆罗门。于意云何。此非边际耶\n",
              "婆罗门言。尊者阿难。此是边际。非不边际\n",
              "尔时。婆罗门闻尊者阿难所说。欢喜随喜。从座起去\n",
              "（五六二）\n",
              "如是我闻\n",
              "一时。佛住拘睒弥国瞿师罗园。尊者阿难亦在彼住\n",
              "尔时。瞿师罗长者诣尊者阿难所。稽首礼足。退坐一面。白尊者阿难。云何名为世间说法者。云何名世间善向。云何名世间善到\n",
              "尊者阿难语瞿师罗长者。我今问汝。随意答我。长者。于意云何。若有说法。调伏贪欲．调伏嗔恚．调伏愚痴。得名世间说法者不\n",
              "长者答言。尊者阿难。若有说法。能调伏贪欲．嗔恚．愚痴。是则名为世间说法\n",
              "复问。长者。于意云何。若世间向调伏贪欲．调伏嗔恚．调伏愚痴。是名世间善向。若世间已调伏贪欲．嗔恚．愚痴。是名善到耶。为非耶\n",
              "长者答言。尊者阿难。若调伏贪欲。已断无余。嗔恚．愚痴已断无余。是名善到\n",
              "尊者阿难答言。长者。我试问汝。汝便真实答我。其义如此。当受持之\n",
              "瞿师罗长者闻尊者阿难所说。欢喜随喜。作礼而去\n",
              "（五六三）\n",
              "如是我闻\n",
              "一时。佛住毗舍离猕猴池侧重阁讲堂。尊者阿难亦在彼住\n",
              "尔时。无畏离车。是尼犍弟子．聪明童子离车。是阿耆毗弟子。俱往尊者阿难所。共相问讯慰劳已。于一面坐。时。无畏离车语尊者阿难。我师尼犍子灭炽然法。清净超出。为诸弟子说如是道。宿命之业。行苦行故。悉能吐之。身业不作。断截桥梁。于未来世无复诸漏。诸业永尽。业永尽故。众苦永尽。苦永尽故。究竟苦边。尊者阿难。此义云何\n",
              "尊者阿难语离车言。如来．应．等正觉所知所见。说三种离炽然清净超出道。以一乘道净众生．离忧悲．越苦恼。得真如法。何等为三。如是。圣弟子住于净戒。受波罗提木叉。威仪具足。信于诸罪过。生怖畏想。受持如是具足净戒。宿业渐吐。得现法。离炽然。不待时节。能得正法。通达现见观察。智慧自觉。离车长者。是名如来．应．等正觉说所知所见说离炽然。清净超出。以一乘道净众生．灭苦恼．越忧悲。得真如法\n",
              "复次。离车。如是净戒具足。离欲．恶不善法。乃至第四禅具足住。是名如来．应．等正觉说离炽然。乃至得如实法。复有三昧正受。于此苦圣谛如实知。此苦集圣谛．苦灭圣谛．苦灭道迹圣谛如实知。具足如是智慧心。业更不造。宿业渐已断。得现正法。离诸炽然。不待时节。通达现见。生自觉智。离车。是名如来．应．等正觉所知所见说第三离炽然。清净超出。以一乘道净众生．离苦恼．灭忧悲。得如实法\n",
              "尔时。尼犍弟子离车无畏默然住\n",
              "尔时。阿耆毗弟子离车聪慧重语离车无畏言。怪哉。无畏。何默然住。于如来．应．等正觉所说．所知．所见．善说法。闻不随喜耶\n",
              "离车无畏答言。我思惟其义。故默然住耳。谁闻世尊沙门瞿昙所说法不随喜者。若有闻沙门瞿昙说法而不随喜者。此则愚夫。长夜当受非义不饶益苦\n",
              "时。尼犍弟子离车无畏．阿耆毗弟子聪慧重闻佛所说法。尊者阿难陀所说。欢喜随喜。从座起去\n",
              "（五六四）\n",
              "如是我闻\n",
              "一时。佛住舍卫国祇树给孤独园。尊者阿难亦在彼住\n",
              "时。有异比丘尼于尊者阿难所。起染着心。遣使白尊者阿难。我身遇病苦。唯愿尊者哀愍见看\n",
              "尊者阿难晨朝着衣持钵。往彼比丘尼所\n",
              "彼比丘尼遥见尊者阿难来。露身体卧床上。尊者阿难遥见彼比丘尼身。即自摄[佥*殳]诸根。回身背住。彼比丘尼见尊者阿难摄[佥*殳]诸根。回身背住。即自惭愧。起着衣服。敷坐具。出迎尊者阿难。请令就座。稽首礼足。退住一面\n",
              "时。尊者阿难为说法言。姊妹。如此身者。秽食长养．憍慢长养．爱所长养．淫欲长养。姊妹。依秽食者。当断秽食。依于慢者。当断憍慢。依于爱者。当断爱欲。姊妹。云何名依于秽食。当断秽食。谓圣弟子于食计数思惟而食。无著乐想．无憍慢想．无摩拭想．无庄严想。为持身故．为养活故．治饥渴病故．摄受梵行故。宿诸受令灭。新诸受不生。崇习长养。若力．若乐．若触。当如是住。譬如商客以酥油膏以膏其车。无染着想．无憍慢想．无摩拭想．无庄严想。为运载故。如病疮者涂以酥油。无著乐想．无憍慢想．无摩拭想．无庄严想。为疮愈故。如是。圣弟子计数而食。无染着想．无憍慢想．无摩拭想．无庄严想。为养活故．治饥渴故．摄受梵行故。宿诸受离。新诸受不起。若力．若乐．若无罪触安隐住。姊妹。是名依食断食\n",
              "依慢断慢者。云何依慢断慢。谓弟子闻某尊者．某尊者弟子尽诸有漏。无漏心解脱．慧解脱。现法自知作证。我生已尽。梵行已立。所作已作。自知不受后有。闻已。作是念。彼圣弟子尽诸有漏。乃至自知不受后有。我今何故不尽诸有漏。何故不自知不受后有。当于尔时则能断诸有漏。乃至自知不受后有。姊妹。是名依慢断慢\n",
              "姊妹。云何依爱断爱。谓圣弟子闻某尊者．某尊者弟子尽诸有漏。乃至自知不受后有。我等何不尽诸有漏。乃至自知不受后有。彼于尔时能断诸有漏。乃至自知不受后有。姊妹。是名依爱断爱。姊妹。无所行者。断截淫欲．和合桥梁\n",
              "尊者阿难说是法时。彼比丘尼远尘离垢。得法眼净。彼比丘尼见法．得法．觉法．入法。度狐疑。不由于他。于正法．律。心得无畏。礼尊者阿难足。白尊者阿难\n",
              "我今发露悔过。愚痴不善脱。作如是不流类事。今于尊者阿难所自见过．自知过。发露忏悔。哀愍故\n",
              "尊者阿难语比丘尼。汝今真实自见罪．自知罪。愚痴不善。汝自知作不类之罪。汝今自知．自见而悔过。于未来世得具足戒。我今受汝悔过。哀愍故。令汝善法增长。终不退灭。所以者何。若有自见罪．自知罪。能悔过者。于未来世得具足戒。善法增长。终不退灭\n",
              "尊者阿难为彼比丘尼种种说法。示教照喜已。从座起去\n",
              "（五六五）\n",
              "如是我闻\n",
              "一时。佛在桥池人间游行。与尊者阿难俱。至婆头聚落国北身恕林中\n",
              "尔时。婆头聚落诸童子闻尊者阿难桥池人间游行。住婆头聚落国北身恕林中。闻已。相呼聚集。往诣尊者阿难所。稽首礼尊者阿难足。退坐一面\n",
              "时。尊者阿难语诸童子言。帝种。如来．应．等正觉说四种清净。戒清净．心清净．见清净．解脱清净\n",
              "云何为戒清净。谓圣弟子住于戒。波罗提木叉。戒增长。威仪具足。于微细罪能生恐怖。受持学戒。戒身不满者。能令满足。已满者。随顺执持。欲精进方便超出。精勤勇猛。堪能诸身心法。常能摄受。是名戒净断\n",
              "苦种。云何名为心净断。谓圣弟子离欲．恶不善法。乃至第四禅具足住。定身未满者令满。已满者随顺执受。欲精进乃至常执受。是名心净断\n",
              "苦种。云何名为见净断。谓圣弟子闻大师说法。如是如是说法。则如是如是入如实正观。如是如是得欢喜．得随喜．得从于佛\n",
              "复次。圣弟子不闻大师说法。然从余明智尊重梵行者说。闻尊重梵行者如是如是说。则如是如是入如实观察。如是如是观察。于彼法得欢喜．随喜。信于正法\n",
              "复次。圣弟子不闻大师说法。亦复不闻明智尊重梵行者说。随先所闻受持者重诵习。随先所闻受持者如是如是重诵已。如是如是得入彼法。乃至信于正法\n",
              "复次。圣弟子不闻大师说法。不闻明智尊重梵行者说。又复不能先所受持重诵习。然先所闻法为人广说。先所闻法如是如是为人广说。如是如是得入于法。正智观察。乃至信于正法\n",
              "复次。圣弟子不闻大师说法。复不闻明智尊重梵行者说。又复不能先所受持重诵习。亦复不以先所闻法为人广说。然于先所闻法独一静处思惟观察。如是如是思惟观察。如是如是得入正法。乃至信于正法。如是从他闻。内正思惟。是名未起正见令起。已起正见令增广。是名未满戒身令满。已满者随顺摄受。欲精进方便。乃至常摄受。是名见净断\n",
              "苦种。云何为解脱清净断。谓圣弟子贪心无欲解脱。恚．痴心无欲解脱。如是解脱。未满者令满。已满者随顺摄受。欲精进乃至常摄受。是名解脱净断\n",
              "苦种。尊者阿难说是法时。婆头聚落诸童子闻尊者阿难所说。欢喜随喜。作礼而去\n",
              "（五六六）\n",
              "如是我闻\n",
              "一时。佛住庵罗聚落庵罗林中。与众上座比丘俱\n",
              "时。有质多罗长者诣诸上座比丘。稽首礼足。退坐一面\n",
              "时。诸上座比丘为质多罗长者种种说法。示教照喜。种种说法。示教照喜已。默然住。时。质多罗长者稽首礼诸上座比丘足。往诣那伽达多比丘房。稽首礼那伽达多比丘足。退坐一面\n",
              "时。那伽达多比丘问质多罗长者。如所说\n",
              "枝青以白覆　　一辐转之车\n",
              "离结观察来　　断流不复缚\n",
              "长者。此偈有何义\n",
              "质多罗长者言。尊者那伽达多。世尊说此偈耶\n",
              "答言。如是\n",
              "质多罗长者语尊者那伽达多言。尊者。须臾默然。我当思惟此义\n",
              "须臾默然思惟已。语尊者那伽达多言。青者谓戒也。白覆谓解脱也。一辐者身念也。转者转出也。车者止观也。离结者有三种结。谓贪．恚．痴。彼阿罗汉诸漏已尽．已灭．已知．已断根本。如截多罗树头更不复生。未来世灭不起法\n",
              "观察者谓见也。来者人也。断流者爱流于生死。彼罗汉比丘诸漏已尽．已知。断其根本。如截多罗树头不复生。于未来世成不起法\n",
              "不缚者谓三缚。贪欲缚．嗔恚缚．愚痴缚。彼阿罗汉比丘诸漏已尽．已断．已知。断其根本。如截多罗树头更不复生。于未来世成不起法。是故。尊者那伽达多。世尊说此偈\n",
              "枝青以白覆　　一辐转之车\n",
              "离结观察来　　断流不复缚\n",
              "此世尊所说偈。我已分别也\n",
              "尊者那伽达多问质多罗长者言。此义汝先闻耶\n",
              "答言。不闻\n",
              "尊者那伽达多言。长者。汝得善利。于此甚深佛法。贤圣慧眼得入\n",
              "时。质多罗长者闻尊者那伽达多所说。欢喜随喜。作礼而去\n",
              "（五六七）\n",
              "如是我闻\n",
              "一时。佛住庵罗聚落庵罗林精舍。与众多上座比丘俱\n",
              "时。有质多罗长者诣诸上座比丘所。稽首礼足。退坐一面。时。诸上座比丘为质多罗长者种种说法。示教照喜。示教照喜已。默然住\n",
              "时。质多罗长者诣尊者那伽达多比丘所。稽首礼足。退坐一面。尊者那伽达多告质多罗长者。有无量心三昧．无相心三昧．无所有心三昧．空心三昧。云何。长者。此法为种种义故种种名。为一义有种种名\n",
              "质多罗长者问尊者那伽达多。此诸三昧为世尊所说。为尊者自意说耶\n",
              "尊者那伽达多答言。此世尊所说\n",
              "质多罗长者语尊者那伽达多。听我小思惟此义。然后当答\n",
              "须臾思惟已。语尊者那伽达多。有法种种义．种种句．种种味。有法一义种种味\n",
              "复问长者。云何有法种种义．种种句．种种味\n",
              "长者答言。无量三昧者。谓圣弟子心与慈俱。无怨．无憎．无恚。宽弘重心。无量修习普缘。一方充满。如是二方．三方．四方上下。一切世间心与慈俱。无怨．无憎．无恚。宽弘重心。无量修习。充满诸方。一切世间普缘住。是名无量三昧。云何为无相三昧。谓圣弟子于一切相不念。无相心三昧。身作证。是名无相心三昧。云何无所有心三昧。谓圣弟子度一切无量识入处。无所有。无所有心住。是名无所有心三昧。云何空三昧。谓圣弟子世间空。世间空如实观察。常住不变易。非我．非我所。是名空心三昧。是名为法种种义．种种句．种种味\n",
              "复问长者。云何法一义种种味\n",
              "答言。尊者。谓贪有量。若无诤者第一无量。谓贪者是有相。恚．痴者是有相。无诤者是无相。贪者是所有。恚．痴者是所有。无诤者是无所有。复次。无诤者空。于贪空。于恚．痴空。常住不变易空。非我．非我所。是名法一义种种味\n",
              "尊者那伽达多问言。云何。长者。此义汝先所闻耶\n",
              "答言。尊者。不闻\n",
              "复告长者。汝得大利。于甚深佛法。现贤圣慧眼得入\n",
              "质多罗长者闻尊者那伽达多所说。欢喜随喜。作礼而去\n",
              "（五六八）\n",
              "如是我闻\n",
              "一时。佛住庵罗聚落庵罗林中。与诸上座比丘俱\n",
              "时。有质多罗长者诣诸上座比丘所。礼诸上座已。诣尊者伽摩比丘所。稽首礼足。退坐一面。白尊者伽摩比丘。所谓行者。云何名行\n",
              "伽摩比丘言。行者。谓三行。身行．口行．意行\n",
              "复问。云何身行。云何口行。云何意行\n",
              "答言。长者。出息．入息名为身行。有觉．有观名为口行。想．思名为意行\n",
              "复问。何故出息．入息名为身行。有觉．有观名为口行。想．思名为意行。\n",
              "答。长者。出息．入息是身法。依于身．属于身．依身转。是故出息．入息名为身行。有觉．有观故则口语。是故有觉．有观是口行。想．思是意行。依于心．属于心．依心转。是故想．思是意行\n",
              "复问。尊者。觉．观已。发口语。是觉．观名为口行。想．思是心数法。依于心．属于心想转。是故想．思名为意行\n",
              "复问。尊者。有几法\n",
              "若人舍身时　　彼身尸卧地\n",
              "弃于丘塳间　　无心如木石\n",
              "答言。长者\n",
              "寿暖及与识　　舍身时俱舍\n",
              "彼身弃塳间　　无心如木石\n",
              "复问。尊者。若死．若入灭尽正受。有差别不\n",
              "答。舍于寿暖。诸根悉坏。身命分离。是名为死。灭尽定者。身．口．意行灭。不舍寿命。不离于暖。诸根不坏。身命相属。此则命终．入灭正受差别之相\n",
              "复问。尊者。云何入灭正受\n",
              "答言。长者。入灭正受。不言。我入灭正受。我当入灭正受。然先作如是渐息方便。如先方便。向入正受\n",
              "复问。尊者。入灭正受时。先灭何法。为身行．为口行．为意行耶\n",
              "答言。长者。入灭正受者。先灭口行。次身行．次意行\n",
              "复问。尊者。云何为出灭正受\n",
              "答言。长者。出灭正受者亦不念言。我今出正受。我当出正受。然先已作方便心。如其先心而起\n",
              "复问。尊者。起灭正受者。何法先起。为身行．为口行．为意行耶\n",
              "答言。长者。从灭正受起者。意行先起。次身行。后口行\n",
              "复问。尊者。入灭正受者。云何顺趣．流注．浚输\n",
              "答言。长者。入灭正受者。顺趣于离．流注于离．浚输于离。顺趣于出．流注于出．浚输于出。顺趣涅槃．流注涅槃．浚输涅槃\n",
              "复问。尊者。住灭正受时。为触几触\n",
              "答言。长者。触不动．触无相．触无所有\n",
              "复问。尊者。入灭正受时。为作几法\n",
              "答言。长者。此应先问。何故今问。然当为汝说。比丘入灭正受者。作于二法。止以观\n",
              "时。质多罗长者闻尊者迦摩所说。欢喜随喜。作礼而去\n",
              "（五六九）\n",
              "如是我闻\n",
              "一时。佛住庵罗聚落庵罗林中。与众多上座比丘俱\n",
              "时。质多罗长者诣诸上座比丘所。稽首礼足。于一面坐。诸上座比丘为质多罗长者种种说法。示教照喜。示教照喜已。默然住\n",
              "时。质多罗长者从座起。偏袒右肩。右膝着地。合十指掌。请诸上座言。唯愿诸尊受我薄食。时。诸上座默然受请\n",
              "时。彼长者知诸上座默然受请已。礼足而去。还归自家。办种种饮食。敷床座。晨朝遣使白。时到\n",
              "时。诸上座着衣持钵。至长者舍。就座而坐。长者稽首礼诸上座足。于一面坐。白诸上座。所谓种种界。云何为种种界\n",
              "时。诸上座默然而住。如是再三\n",
              "尔时。尊者梨犀达多众中下坐。白诸上座比丘言。诸尊。我欲答彼长者所问\n",
              "诸上座答言。可\n",
              "长者质多罗即问言。尊者。所谓种种界。何等种种界\n",
              "梨犀达多答言。长者。眼界异．色界异．眼识界异。耳界异．声界异．耳识界异。鼻界异．香界异．鼻识界异。舌界异．味界异．舌识界异。身界异．触界异．身识界异。意界异．法界异．意识界异。如是。长者。是名种种界\n",
              "尔时。质多罗长者下种种净美饮食供养。众僧食已。澡嗽．洗钵讫。质多罗长者敷一卑床。于上座前坐听法\n",
              "尔时。上座为长者种种说法。示教照喜已。从座起去\n",
              "时。诸上座于路中语梨犀达多。善哉。善哉。梨犀达多比丘。汝真辩捷。知事而说。若于余时。汝应常如此应\n",
              "时。诸上座闻梨犀达多所说。欢喜奉行\n",
              "（五七○）\n",
              "如是我闻\n",
              "一时。佛住庵罗聚落庵罗林中。与众多上座比丘俱\n",
              "时。质多罗长者诣诸上座所。稽首礼足。退坐一面。白诸上座言。诸世间所见。或说有我。或说众生。或说寿命。或说世间吉凶。云何。尊者。此诸异见。何本．何集．何生．何转\n",
              "时。诸上座默然不答。如是三问。亦三默然\n",
              "时。有一下座比丘名梨犀达多。白诸上座言。我欲答彼长者所问\n",
              "诸上座言。善能答者答\n",
              "时。长者即问梨犀达多。尊者。凡世间所见。何本．何集．何生．何转\n",
              "尊者梨犀达多答言。长者。凡世间所见。或言有我。或说众生。或说寿命。或说世间吉凶。斯等诸见。一切皆以身见为本。身见集．身见生．身见转\n",
              "复问。尊者。云何为身见\n",
              "答言。长者。愚痴无闻凡夫见色是我．色异我．色中我．我中色。受．想．行．识见是我．识异我．我中识．识中我。长者。是名身见\n",
              "复问。尊者。云何得无此身见\n",
              "答言。长者。谓多闻圣弟子不见色是我。不见色异我。不见我中色．色中我。不见受．想．行．识是我。不见识异我。不见我中识．识中我。是名得无身见\n",
              "复问。尊者。其父何名。于何所生\n",
              "答言。长者。我生于后方长者家\n",
              "质多罗长者语尊者梨犀达多。我及尊者二父本是善知识\n",
              "梨犀达多答言。如是。长者\n",
              "质多罗长者语梨犀达多言。尊者若能住此庵罗林中。我尽形寿供养衣服．饮食．随病汤药。尊者梨犀达多默然受请\n",
              "时。尊者梨犀达多受质多罗长者请。供养障碍故。久不诣世尊所\n",
              "时。诸上座比丘为质多罗长者种种说法。示教照喜。示教照喜已。质多罗长者欢喜随喜。作礼而去\n",
              "（五七一）\n",
              "如是我闻\n",
              "一时。佛住庵罗聚落庵罗林中。与众多上座比丘俱\n",
              "时。有质多罗长者诣诸上座所。稽首礼足。退坐一面。白诸上座比丘言。唯愿诸尊于牛牧中受我请食\n",
              "时。诸上座默然受请\n",
              "质多罗长者知诸上座默然受请已。既自还家。星夜备具种种饮食。晨朝敷座。遣使白诸上座。时到\n",
              "诸上座着衣持钵。至牛牧中质多罗长者舍。就座而坐\n",
              "时。质多罗长者自手供养种种饮食。食已。洗钵．澡漱毕。质多罗长者敷一卑床。于上座前坐听法\n",
              "时。诸上座为长者说种种法。示教照喜。示教照喜已。从座起去。质多罗长者亦随后去\n",
              "诸上座食诸酥酪蜜饱满。于春后月热时。行路闷极\n",
              "尔时。有一下座比丘名摩诃迦。白诸上座。今日大热。我欲起云雨微风。可尔不\n",
              "诸上座答言。汝能尔者。佳\n",
              "时。摩诃迦即入三昧。如其正受。应时云起。细雨微下。凉风亹亹从四方来。至精舍门。尊者摩诃迦语诸上座言。所作可止\n",
              "答言。可止\n",
              "时。尊者摩诃迦即止神通。还于自房\n",
              "时。质多罗长者作是念。最下座比丘而能有此大神通力。况复中座及与上座。即礼诸上座比丘足。随摩诃迦比丘至所住房。礼尊者摩诃迦足。退坐一面。白言。尊者。我欲得见尊者过人法神足现化\n",
              "尊者摩诃迦言。长者。勿见恐怖\n",
              "如是三请。亦三不许。长者由复重请愿见尊者神通变化\n",
              "尊者摩诃迦语长者言。汝且出外。取干草木积聚已。以一张[叠*毛]覆上\n",
              "质多罗长者即如其教。出外聚薪成[廿/积]。来白尊者摩诃迦。薪[廿/积]已成。以[叠*毛]覆上\n",
              "时。尊者摩诃迦即入火光三昧。于户钩孔中出火焰光。烧其积薪都尽。唯白[叠*毛]不然。语长者言。汝今见不\n",
              "答言。已见。尊者。实为奇特\n",
              "尊者摩诃迦语长者言。当知此者皆以不放逸为本。不放逸集．不放逸生．不放逸转。不放逸故得阿耨多罗三藐三菩提。是故。长者。此及余功德。一切皆以不放逸为本。不放逸集．不放逸生．不放逸转。不放逸故得阿耨多罗三藐三菩提。及余道品法\n",
              "质多罗长者白尊者摩诃迦。愿常住此林中。我当尽寿衣．被．饮食．随病汤药\n",
              "尊者摩诃迦有行因缘故。不受其请\n",
              "质多罗长者闻说法已。欢喜随喜。即从座起。作礼而去\n",
              "尊者摩诃迦不欲令供养利障罪故。即从座起去。遂不复还\n",
              "（五七二）\n",
              "如是我闻\n",
              "一时。佛住庵罗林中。与众多上座比丘俱\n",
              "尔时。众多上座比丘集于食堂。作如是论议。诸尊。于意云何。谓眼系色耶。色系眼耶。如是耳声．鼻香．舌味．身触．意法。为意系法耶。法系意耶\n",
              "时。质多罗长者行有所营。便过精舍。见诸上座比丘集于食堂。即便前礼诸上座足。礼足已。问言。尊者集于食堂。论说何法\n",
              "诸上座答言。长者。我等今日集此食堂。作如此论。为眼系色耶。色系眼耶。如是耳声．鼻香．舌味．身触．意法。为意系法耶。为法系意耶\n",
              "长者问言。诸尊者于此义云何记说\n",
              "诸上座言。于长者意云何\n",
              "长者答诸上座言。如我意。谓非眼系色。非色系眼。乃至非意系法。非法系意。然中间有欲贪者。随彼系也。譬如二牛。一黑一白。驾以轭鞅。有人问言。为黑牛系白牛。为白牛系黑牛。为等问不\n",
              "答言。长者。非等问也。所以者何。非黑牛系白牛。亦非白牛系黑牛。然彼轭鞅是其系也\n",
              "如是。尊者。非眼系色。非色系眼。乃至非意系法。非法系意。然其中间。欲贪是其系也\n",
              "时。质多罗长者闻诸上座所说。欢喜随喜。作礼而去\n",
              "（五七三）\n",
              "如是我闻\n",
              "一时。佛住庵罗林中。时。有阿耆毗外道是质多罗长者先人亲厚。来诣质多罗长者所。共相问讯慰劳已。于一面住\n",
              "质多罗长者问阿耆毗外道。汝出家几时\n",
              "答言。长者。我出家已来二十余年\n",
              "质多罗长者问言。汝出家来过二十年。为得过人法。究竟知见。安乐住不\n",
              "答言。长者。虽出家过二十年。不得过人法。究竟知见。安乐住。唯有裸形．拔发．乞食。人间游行。卧于土中\n",
              "质多罗长者言。此非名称法．律。此是恶知。非出要道。非曰等觉。非赞叹处。不可依止。唐名出家过二十年。裸形．拔发．乞食。人间游行。卧灰土中\n",
              "阿耆毗问质多罗长者。汝为沙门瞿昙作弟子。于今几时\n",
              "质多罗长者答言。我为世尊弟子过二十年\n",
              "复问质多罗长者。汝为沙门瞿昙弟子过二十年。复得过人法。胜．究竟知见不\n",
              "质多罗长者答言。汝今当知。质多罗长者要不复经由胞胎而受生。不复增于丘塳。不复起于血气。如世尊所说五下分结。不见一结而不断者。若一结不断。当复还生此世\n",
              "如是说时。阿耆毗迦悲叹涕泪。以衣拭面。谓质多罗长者言。我今当作何计\n",
              "质多罗长者答言。汝若能于正法．律出家者。我当给汝衣钵供身之具\n",
              "阿耆毗迦须臾思惟已。语质多罗长者言。我今随喜。示我所作\n",
              "时。质多罗长者将彼阿耆毗迦往诣诸上座所。礼诸上座足。于一面坐。白诸上座比丘言。尊者。此阿耆毗迦是我先人亲厚。今求出家作比丘。愿诸上座度令出家。我当供给衣钵众具\n",
              "诸上座即令出家。剃除须发。着袈裟衣。出家已。思惟。所以善男子剃除须发。着袈裟衣。出家增进学道。净修梵行。得阿罗汉\n",
              "（五七四）\n",
              "如是我闻\n",
              "一时。佛住庵罗聚落庵罗林中。与诸上座比丘俱\n",
              "时。有尼犍若提子与五百眷属诣庵罗林中。欲诱质多罗长者以为弟子。质多罗长者闻尼犍若提子将五百眷属来诣庵罗林中。欲诱我为弟子。闻已。即往诣其所。共相问讯毕。各于一面坐\n",
              "时。尼犍若提子语质多罗长者言。汝信沙门瞿昙得无觉无观三昧耶\n",
              "质多罗长者答言。我不以信故来也。\n",
              "阿耆毗言。长者。汝不谄．不幻．质直．质直所生。长者。若能息有觉有观者。亦能以绳系缚于风。若能息有觉有观者。亦可以一把土断恒水流。我于行．住．坐．卧智见常生\n",
              "质多罗长者问尼犍若提子。为信在前耶。为智在前耶。信之与智。何者为先。何者为胜\n",
              "尼犍若提子答言。信应在前。然后有智。信智相比。智则为胜\n",
              "质多罗长者语尼犍若提子。我已求得息有觉有观。内净一心。无觉无观。三昧生喜乐。第二禅具足住。我昼亦住此三昧。夜亦住此三昧。终夜常住此三昧。有如是智。何用信世尊为\n",
              "尼犍若提子言。汝谄曲．幻伪．不直．不直所生\n",
              "质多罗长者言。汝先言我不谄曲．不幻．质直．质直所生。今云何言谄曲．幻伪．不直．不直所生耶。若汝前实者。后则虚。后实者。前则虚。汝先言。我于行．住．坐．卧知见常生。汝于前后。小事不知。云何知过人法。若知．若见．若安乐住事。长者复问尼犍若提子。有于一问．一说．一记论。乃至十问．十说．十记论。汝有此不。若无一问．一说．一记论。乃至十问．十说．十记论。云何能诱于我。而来至此庵罗林中欲诱诳我\n",
              "于是尼犍若提子息闭掉头。反拱而出。不复还顾\n",
              "（五七五）\n",
              "如是我闻\n",
              "一时。佛住庵罗聚落庵罗林中。与众多上座比丘俱\n",
              "尔时。质多罗长者病苦。诸亲围绕。有众多诸天来诣长者所。语质多罗长者言。长者。汝当发愿得作转轮王\n",
              "质多罗长者语诸天言。若作转轮王。彼亦无常．苦．空．无我\n",
              "时。长者亲属语长者。汝当系念。汝当系念\n",
              "质多罗长者语亲属。何故汝等教我系念。系念\n",
              "彼亲属言。汝作是言。无常．苦．空．无我。是故教汝系念．系念也\n",
              "长者语诸亲属。有诸天人来至我所。语我言。汝当发愿得作转轮圣王。随愿得果。我即答言。彼转轮王亦复无常．苦．空．非我\n",
              "彼诸亲属语质多罗长者。转轮王有何。而彼诸天教汝愿求\n",
              "长者答言。转轮王者以正法治化。是故诸天见如是福利故。而来教我为发愿求\n",
              "诸亲属言。汝今用心。当如之何\n",
              "长者答言。诸亲属。我今作心。唯不复见胞胎受生。不增丘塳。不受血气。如世尊说。五下分结我不见有。我不自见一结不断。若结不断。则还生此世\n",
              "于是长者即从床起。结加趺坐。正念在前。而说偈言\n",
              "服食积所积　　广度于众难\n",
              "施上进福田　　殖斯五种力\n",
              "以斯义所欲　　俗人处于家\n",
              "我悉得此利　　已免于众难\n",
              "世间所闻习　　远离众难事\n",
              "生乐知稍难　　随顺等正觉\n",
              "供养持戒者　　善修诸梵行\n",
              "漏尽阿罗汉　　及声闻牟尼\n",
              "如是超越见　　于上诸胜处\n",
              "常行士夫施　　克终获大果\n",
              "习行众多施　　施诸良福田\n",
              "于此世命终　　化生于天上\n",
              "五欲具足满　　无量心悦乐\n",
              "获斯妙果报　　以无悭吝故\n",
              "在所处受生　　未曾不欢喜\n",
              "质多罗长者说此偈已。寻即命终。生于不烦热天\n",
              "尔时。质多罗天子作是念。我不应停此。当往阎浮提礼拜诸上座比丘。如力士屈伸臂顷。以天神力至庵罗林中。放身天光。遍照庵罗林\n",
              "时。有异比丘夜起出房。露地经行。见胜光明普照树林。即说偈言\n",
              "是谁妙天色　　住于虚空中\n",
              "譬如纯金山　　阎浮檀净光\n",
              "质多罗天子说偈答言\n",
              "我是天人王　　瞿昙名称子\n",
              "是庵罗林中　　质多罗长者\n",
              "以净戒具足　　系念自寂静\n",
              "解脱身具足　　智慧身亦然\n",
              "我知法故来　　仁者应当知\n",
              "当于彼涅槃　　此法法如是\n",
              "质多罗天子说此偈已。即没不现\n"
            ]
          },
          {
            "id": 22,
            "level": 3,
            "title": "第二十二卷",
            "brief": "",
            "media": "858-22.m4a",
            "page": [
              "（五七六）\n",
              "如是我闻\n",
              "一时。佛在舍卫国祇树给孤独园\n",
              "时。有一天子。容色绝妙。于后夜时来诣佛所。稽首佛足。退坐一面。身诸光明遍照祇树给孤独园\n",
              "时。彼天子说偈白佛\n",
              "不处难陀林　　终不得快乐\n",
              "忉利天宫中　　得天帝名称\n",
              "尔时。世尊说偈答言\n",
              "童蒙汝何知　　阿罗汉所说\n",
              "一切行无常　　是则生灭法\n",
              "生者既复灭　　俱寂灭为乐\n",
              "时。彼天子复说偈言\n",
              "久见婆罗门　　逮得般涅槃\n",
              "一切怖已过　　永超世恩爱\n",
              "时。彼天子闻佛所说。欢喜随喜。稽首佛足。即没不现\n",
              "（五七七）\n",
              "如是我闻\n",
              "一时。佛住舍卫国祇树给孤独园\n",
              "时。有一天子。容色绝妙。于后夜时来诣佛所。稽首佛足。退坐一面。身诸光明遍照祇树给孤独园\n",
              "时。彼天子即说偈言\n",
              "断一切钩锁　　牟尼无有家\n",
              "沙门着教化　　我不说善哉\n",
              "尔时。世尊说偈答言\n",
              "一切众生类　　悉共相缠缚\n",
              "其有智慧者　　孰能不愍伤\n",
              "善逝哀愍故　　常教授众生\n",
              "哀愍众生者　　是法之所应\n",
              "时。彼天子复说偈言\n",
              "久见婆罗门　　逮得般涅槃\n",
              "一切怖已过　　永超世恩爱\n",
              "时。彼天子闻佛所说。欢喜随喜。即没不现\n",
              "（五七八）\n",
              "如是我闻\n",
              "一时。佛在舍卫国祇树给孤独园\n",
              "时。有天子容色绝妙。于后夜时来诣佛所。稽首佛足。身诸光明遍照祇树给孤独园\n",
              "时。彼天子而说偈言\n",
              "常习惭愧心　　此人时时有\n",
              "能远离诸恶　　如顾鞭良马\n",
              "尔时。世尊说偈答言\n",
              "常习惭愧心　　此人实希有\n",
              "能远离诸恶　　如顾鞭良马\n",
              "时。彼天子复说偈言\n",
              "久见婆罗门　　逮得般涅槃\n",
              "一切怖悉过　　永超世恩爱\n",
              "时。彼天子闻佛所说。欢喜随喜。稽首佛足。即没不现\n",
              "（五七九）\n",
              "如是我闻\n",
              "一时。佛在舍卫国祇树给孤独园\n",
              "时。有天子容色绝妙。于后夜时来诣佛所。稽首佛足。身诸光明遍照祇树给孤独园\n",
              "时。彼天子说偈问佛\n",
              "不习近正法　　乐着诸邪见\n",
              "睡眠不自觉　　长劫心能悟\n",
              "尔时。世尊说偈答言\n",
              "专修于正法　　远离不善业\n",
              "是漏尽罗汉　　崄恶世平等\n",
              "时。彼天子复说偈言\n",
              "久见婆罗门　　逮得般涅槃\n",
              "一切怖悉过　　永超世恩爱\n",
              "时。彼天子闻佛所说。欢喜随喜。稽首佛足。即没不现\n",
              "（五八○）\n",
              "如是我闻\n",
              "一时。佛在舍卫国祇树给孤独园\n",
              "时。有天子容色绝妙。于后夜时来诣佛所。稽首佛足。身诸光明遍照祇树给孤独园\n",
              "时。彼天子而说偈言\n",
              "以法善调伏　　不随于诸见\n",
              "虽复着睡眠　　则能随时悟\n",
              "尔时。世尊说偈答言\n",
              "若以法调伏　　不随余异见\n",
              "无知已究竟　　能度世恩爱\n",
              "时。彼天子复说偈言\n",
              "久见婆罗门　　逮得般涅槃\n",
              "一切怖已过　　永超世恩爱\n",
              "时。彼天子闻佛所说。欢喜随喜。稽首佛足。即没不现\n",
              "（五八一）\n",
              "如是我闻\n",
              "一时。佛在舍卫国祇树给孤独园\n",
              "时。有天子容色绝妙。于后夜时来诣佛所。稽首佛足。身诸光明遍照祇树给孤独园\n",
              "时。彼天子说偈问佛\n",
              "若罗汉比丘　　自所作已作\n",
              "一切诸漏尽　　持此后边身\n",
              "记说言有我　　及说我所不\n",
              "尔时。世尊即说偈答\n",
              "若罗汉比丘　　自所作已作\n",
              "一切诸漏尽　　持此后边身\n",
              "正复说有我　　我所亦无咎\n",
              "时。彼天子复说偈言\n",
              "若罗汉比丘　　自所作已作\n",
              "一切漏已尽　　持此最后身\n",
              "心依于我慢　　而说言有我\n",
              "及说于我所　　有如是说不\n",
              "尔时。世尊说偈答言\n",
              "已离于我慢　　无复我慢心\n",
              "超越我我所　　我说为漏尽\n",
              "于彼我我所　　心已永不着\n",
              "善解世名字　　平等假名说\n",
              "时。彼天子复说偈言\n",
              "久见婆罗门　　逮得般涅槃\n",
              "一切怖已过　　永超世恩爱\n",
              "时。彼天子闻佛所说。欢喜随喜。稽首佛足。即没不现\n",
              "（五八二）\n",
              "如是我闻\n",
              "一时。佛在舍卫国祇树给孤独园\n",
              "时。有天子容色绝妙。于后夜时来诣佛所。稽首佛足。身诸光明遍照祇树给孤独园\n",
              "时。彼天子说偈白佛\n",
              "若罗汉比丘　　漏尽持后身\n",
              "颇说言有我　　及说我所不\n",
              "尔时。世尊说偈答言\n",
              "若罗汉比丘　　漏尽持后身\n",
              "亦说言有我　　及说有我所\n",
              "时。彼天子复说偈言\n",
              "若罗汉比丘　　自所作已作\n",
              "已尽诸有漏　　唯持最后身\n",
              "何言说有我　　说何是我所\n",
              "尔时。世尊说偈答言\n",
              "若罗汉比丘　　自所作已作\n",
              "一切诸漏尽　　唯持最后身\n",
              "说我漏已尽　　亦不着我所\n",
              "善解世名字　　平等假名说\n",
              "时。彼天子闻佛所说。欢喜随喜。稽首佛足。即没不现\n",
              "（五八三）\n",
              "如是我闻\n",
              "一时。佛住舍卫国祇树给孤独园\n",
              "尔时。罗睺罗阿修罗王障月天子。时。诸月天子悉皆恐怖。来诣佛所。稽首佛足。退住一面。说偈叹佛\n",
              "今礼最胜觉　　能脱一切障\n",
              "我今遭苦恼　　是故来归依\n",
              "我等月天子　　归依于善逝\n",
              "佛哀愍世间　　愿解阿修罗\n",
              "尔时。世尊说偈答言\n",
              "破坏诸闇冥　　光明照虚空\n",
              "今毗卢遮那　　清净光明显\n",
              "罗睺避虚空　　速放飞兔像\n",
              "罗睺阿修罗　　即舍月而还\n",
              "举体悉流污　　战怖不自安\n",
              "神昬志迷乱　　犹如重病人\n",
              "时。有阿修罗名曰婆稚。见罗睺罗阿修罗疾舍月还。便说偈言\n",
              "罗睺阿修罗　　舍月一何速\n",
              "神体悉流污　　犹如重病人\n",
              "罗睺阿修罗说偈答言\n",
              "瞿昙说咒偈　　不速舍月者\n",
              "或头破七分　　受诸邻死苦\n",
              "婆稚阿修罗复说偈言\n",
              "佛兴未曾有　　安隐于世间\n",
              "说咒偈能令　　罗睺罗舍月\n",
              "佛说此经已。时。月天子闻佛所说。欢喜随喜。作礼而去\n",
              "（五八四）\n",
              "如是我闻\n",
              "一时。佛住舍卫国祇树给孤独园\n",
              "时。有一天子。容色绝妙。于后夜时来诣佛所。稽首佛足。退坐一面。身诸光明遍照祇树给孤独园\n",
              "时。彼天子说偈问佛\n",
              "为有族本不　　有转生族耶\n",
              "有俱相属无　　云何解于缚\n",
              "尔时。世尊说偈答言\n",
              "我无有族本　　亦无转生族\n",
              "俱相属永断　　解脱一切缚\n",
              "时。彼天子复说偈言\n",
              "何名为族本　　云何转生族\n",
              "云何俱相续　　何名为坚缚\n",
              "尔时。世尊说偈答言\n",
              "母为世族本　　妻名转生族\n",
              "子俱是相属　　爱欲为坚缚\n",
              "我无此族本　　亦无转生族\n",
              "俱相属亦无　　是名脱坚缚\n",
              "时。彼天子复说偈言\n",
              "善哉无族本　　无生族亦善\n",
              "善哉无相属　　善哉缚解脱\n",
              "久见婆罗门　　逮得般涅槃\n",
              "一切怨悉过　　永超世恩爱\n",
              "时。彼天子闻佛所说。欢喜随喜。稽首佛足。即没不现\n",
              "（五八五）\n",
              "如是我闻\n",
              "一时。佛住释氏优罗提那塔所\n",
              "尔时。世尊新剃须发。于后夜时结加趺坐。直身正意。系念在前。以衣覆头\n",
              "时。优罗提那塔边有天神住。放身光明。遍照精舍。白佛言。沙门忧耶。佛告天神。何所忘失\n",
              "天神复问。沙门为欢喜耶\n",
              "佛告天神。为何所得\n",
              "天神复问。沙门不忧不喜耶\n",
              "佛告天神。如是。如是\n",
              "尔时。天神即说偈言\n",
              "为离诸烦恼　　为无有欢喜\n",
              "云何独一住　　非不乐所坏\n",
              "尔时。世尊说偈答言\n",
              "我无恼解脱　　亦无有欢喜\n",
              "不乐不能坏　　故独一而住\n",
              "时。彼天神复说偈言\n",
              "云何得无恼　　云何无欢喜\n",
              "云何独一住　　非不乐所坏\n",
              "尔时世尊说偈答言\n",
              "烦恼生欢喜　　喜亦生烦恼\n",
              "无恼亦无喜　　天神当护持\n",
              "时。彼天神复说偈言\n",
              "善哉无烦恼　　善哉无欢喜\n",
              "善哉独一住　　不为不喜坏\n",
              "久见婆罗门　　逮得般涅槃\n",
              "一切怖已过　　永超世恩爱\n",
              "时。彼天神闻佛所说。欢喜随喜。稽首佛足。即没不现\n",
              "（五八六）\n",
              "如是我闻\n",
              "一时。佛住舍卫国祇树给孤独园\n",
              "时。有一天子。容色妙绝。于后夜时来诣佛所。稽首佛足。身诸光明遍照祇树给孤独园\n",
              "时。彼天子而说偈言\n",
              "犹如利剑害　　亦如头火燃\n",
              "断除贪欲火　　正念求远离\n",
              "尔时。世尊说偈答言\n",
              "譬如利剑害　　亦如头火燃\n",
              "断除于后身　　正念求远离\n",
              "时。彼天子复说偈言\n",
              "久见婆罗门　　逮得般涅槃\n",
              "一切怖已过　　永超世恩爱\n",
              "时。彼天子闻佛所说。欢喜随喜。稽首佛足。即没不现\n",
              "（五八七）\n",
              "如是我闻\n",
              "一时。佛住舍卫国祇树给孤独园\n",
              "时。有一天子。容色绝妙。于后夜时来诣佛所。稽首佛足。身诸光明遍照祇树给孤独园\n",
              "时。彼天子而说偈言\n",
              "天女众围绕　　如毗舍脂众\n",
              "痴惑丛林中　　何由而得出\n",
              "尔时。世尊说偈答言\n",
              "正直平等道　　离恐怖之方\n",
              "乘寂默之车　　法想为密覆\n",
              "惭愧为长縻　　正念为羁络\n",
              "智慧善御士　　正见为前导\n",
              "如是之妙乘　　男女之所乘\n",
              "出生死丛林　　逮得安乐处\n",
              "时。彼天子复说偈言\n",
              "久见婆罗门　　逮得般涅槃\n",
              "一切怖已过　　永超世恩爱\n",
              "时。彼天子闻佛所说。欢喜随喜。稽首佛足。即没不现\n",
              "（五八八）\n",
              "如是我闻\n",
              "一时。佛住舍卫国祇树给孤独园\n",
              "时。有一天子。容色绝妙。于后夜时来诣佛所。稽首佛足。身诸光明遍照祇树给孤独园\n",
              "时。彼天子说偈问佛\n",
              "有四转九门　　充满贪欲住\n",
              "深溺乌泥中　　大象云何出\n",
              "尔时。世尊说偈答言\n",
              "断爱喜长縻　　贪欲等诸恶\n",
              "拔爱欲根本　　正向于彼处\n",
              "时。彼天子复说偈言\n",
              "久见婆罗门　　逮得般涅槃\n",
              "一切怖已过　　永超世恩爱\n",
              "时。彼天子闻佛所说。欢喜随喜。稽首佛足。即没不现\n",
              "（五八九）\n",
              "如是我闻\n",
              "一时。佛住舍卫国祇树给孤独园\n",
              "时。有一天子。容色绝妙。于后夜时来诣佛所。稽首佛足。退坐一面。身诸光明遍照祇树给孤独园\n",
              "时。彼天子说偈问佛\n",
              "赖吒槃提国　　有诸商贾客\n",
              "大富足财宝　　各各竞求富\n",
              "方便欲财利　　犹如然炽火\n",
              "如是竞胜心　　欲贪常驰骋\n",
              "云何当断贪　　息世间勤求\n",
              "尔时。世尊说偈答言\n",
              "舍俗出非家　　妻子及财宝\n",
              "贪恚痴离欲　　罗汉尽诸漏\n",
              "正智心解脱　　爱尽息方便\n",
              "时。彼天子复说偈言\n",
              "久见婆罗门　　逮得般涅槃\n",
              "一切怖已过　　永超世恩爱\n",
              "时。彼天子闻佛所说。欢喜随喜。稽首佛足。即没不现\n",
              "（五九○）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。过去世时。拘萨罗国有诸商人。五百乘车。共行治生。至旷野中。旷野有五百群贼在后随逐。伺便欲作劫盗。时。旷野中有一天神。止住路侧\n",
              "时。彼天神作是念。当往诣彼拘萨罗国诸商人所。问其义理。若彼商人喜我所问。时解说者。我当方便令其安隐。得脱贼难。若不喜我所问者。当放舍之。如余天神\n",
              "时。彼天神作是念已。即放身光。遍照商人车营。而说偈言\n",
              "谁于觉睡眠　　谁复睡眠觉\n",
              "谁有解此义　　谁能为我说\n",
              "尔时。商人中有一优婆塞信佛．信法．信比丘僧。一心向佛．法．僧。归依佛．法．僧。于佛离疑。于法．僧离疑。于苦．集．灭．道离疑。见四圣谛得第一无间等果。在商人中与诸商人共为行侣。彼优婆塞于后夜时端坐思惟。系念在前。于十二因缘逆顺观察。所谓是事有故是事有。是事起故是事起。谓缘无明行。缘行识。缘识名色。缘名色六入处。缘六入处触。缘触受。缘受爱。缘爱取。缘取有。缘有生。缘生老．死．忧．悲．恼苦。如是纯大苦聚集。如是无明灭则行灭。行灭则识灭。识灭则名色灭。名色灭则六入处灭。六入处灭则触灭。触灭则受灭。受灭则爱灭。爱灭则取灭。取灭则有灭。有灭则生灭。生灭则老．死．忧．悲．恼苦灭。如是．如是纯大苦聚灭\n",
              "时。彼优婆塞如是思惟已。而说偈言\n",
              "我于觉睡眠　　我于睡眠觉\n",
              "我解知此义　　能为人记说\n",
              "时。彼天神问优婆塞。云何觉睡眠。云何睡眠觉。云何能解知。云何能记说\n",
              "时。优婆塞说偈答言\n",
              "贪欲及嗔恚　　愚痴得离欲\n",
              "漏尽阿罗汉　　正智心解脱\n",
              "彼则为觉悟　　我于彼睡眠\n",
              "不知因生苦　　及苦因缘集\n",
              "于此一切苦　　得无余灭尽\n",
              "又不知正道　　等趣息苦处\n",
              "斯等为常眠　　我于彼则觉\n",
              "如是觉睡眠　　如是睡眠觉\n",
              "如是善知义　　如是能记说\n",
              "时。彼天神复说偈言\n",
              "善哉觉睡眠　　善哉眠中觉\n",
              "善哉解知义　　善哉能记说\n",
              "久远乃今见　　诸兄弟而来\n",
              "缘汝恩力故　　令诸商人众\n",
              "得免于劫贼　　随道安乐去\n",
              "如是。诸比丘。彼拘萨罗泽中诸商人众皆得安隐从旷野出\n",
              "佛说此经已。诸比丘闻佛所说。欢喜奉行\n",
              "（五九一）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。过去世时。海洲上优婆塞至他优婆塞舍会坐。极毁呰欲。言。此欲者。虚妄不实。欺诳之法。犹如幻化。诳于婴儿。还自己舍。恣于五欲。是优婆塞舍有天神止住。时。彼天神作是念。是优婆塞不胜不类。于余优婆塞舍会坐众中极毁呰欲。言。如是欲者。虚伪不实。欺诳之法。如诳婴儿。还己舍已。自恣五欲。我今宁可发令觉悟。而说偈言\n",
              "于大聚会中　　毁呰欲无常\n",
              "自没于爱欲　　如牛溺深泥\n",
              "我观彼会中　　诸优婆塞等\n",
              "多闻明解法　　奉持于净戒\n",
              "汝见彼乐法　　而说欲无常\n",
              "如何自恣欲　　不断于贪爱\n",
              "何故乐世间　　畜妻子眷属\n",
              "时。彼天神如是．如是开觉彼优婆塞已。如是．如是彼优婆塞觉悟已。剃除须发。着袈裟衣。正信．非家．出家学道。精勤修习。尽诸有漏。得阿罗汉\n",
              "佛说此经已。诸比丘闻佛所说。欢喜奉行\n",
              "（五九二）\n",
              "如是我闻\n",
              "一时。佛住王舍城寒林中丘冢间\n",
              "时。给孤独长者有小因缘至王舍城。止宿长者舍。夜见长者告其妻子．仆使．作人言。汝等皆起。破樵然火。炊饭作[麸-夫+并]调和众味。庄严堂舍\n",
              "给孤独长者见已。作是念。今此长者何所为作。为嫁女娶妇耶。为请宾客．国王．大臣耶。念已。即问长者。汝何所作。为嫁女娶妇。为请宾客．国王．大臣耶\n",
              "时。彼长者答给孤独长者言。我不嫁女娶妇。亦不请呼国王．大臣。唯欲请佛及比丘僧。设供养耳\n",
              "时。给孤独长者闻未曾闻佛名字已。心大欢喜。身诸毛孔皆悉怡悦。问彼长者言。何名为佛\n",
              "长者答言。有沙门瞿昙。是释种子。于释种中剃除须发。着袈裟衣。正信．非家．出家学道。得阿耨多罗三藐三菩提。是名为佛\n",
              "给孤独长者言。云何名僧\n",
              "彼长者言。若婆罗门种剃除须发。着袈裟衣。信家．非家。而随佛出家。或刹利种．毗舍种．首陀罗种善男子等剃除须发。着袈裟衣。正信．非家。彼佛出家而随出家。是名为僧。今日请佛及现前僧。设诸供养\n",
              "给孤独长者问彼长者言。我今可得往见世尊不\n",
              "彼长者答言。汝且住此。我请世尊来至我舍。于此得见\n",
              "时。给孤独长者即于其夜至心念佛。因得睡眠。天犹未明。忽见明相。谓天已晓。欲出其舍。行向城门。至城门下。夜始二更。城门未开。王家常法。待远使命来往。至初夜尽。城门乃闭。中夜已尽。辄复开门。欲令行人早得往来\n",
              "尔时。给孤独长者见城门开。而作是念。定是夜过天晓门开。乘明相出于城门。出城门已。明相即灭。辄还闇冥。给孤独长者心即恐怖。身毛为竖。得无为人及非人。或奸姣人恐怖我耶。即便欲还\n",
              "尔时。城门侧有天神住。时。彼天神即放身光。从其城门至寒林丘塳间光明普照。告给孤独长者言。汝且前进。可得胜利。慎勿退还\n",
              "时。彼天神即说偈言\n",
              "善良马百匹　　黄金满百斤\n",
              "骡车及马车　　各各有百乘\n",
              "种种诸珍奇　　重宝载其上\n",
              "宿命种善根　　得如此福报\n",
              "若人宗重心　　向佛行一步\n",
              "十六分之一　　过前福之上\n",
              "是故。长者。汝当前进。慎勿退还。即复说偈\n",
              "雪山大龙象　　纯金为庄饰\n",
              "巨身长大牙　　以此象施人\n",
              "不及向佛福　　十六分之一\n",
              "是故。长者。当速前进。得其大利。非退还也。复说偈言\n",
              "金菩阇国女　　其数有百人\n",
              "种种众妙宝　　璎珞具庄严\n",
              "以是持施与　　不及行向佛\n",
              "一步之功德　　十六分之一\n",
              "是故。长者。当速前进。得其胜利。非退还也\n",
              "时。给孤独长者问天神言。贤者。汝是何人\n",
              "天神答言。我是摩头息揵大摩那婆先。是长者善知识。于尊者舍利弗．大目揵连所起信敬心。缘斯功德。今得生天。典此城门。是故告长者。但当进前。慎莫退还。前进得利。非退还也\n",
              "时。给孤独长者作是念。佛兴于世。非为小事。得闻正法。亦非小事。是故天神劝我令进。往见世尊。时。给孤独长者寻其光明。迳至寒林丘塳间\n",
              "尔时。世尊出房露地经行。给孤独长者遥见佛已。即至其前。以俗人礼法恭敬问讯。云何。世尊。安隐卧不\n",
              "尔时。世尊说偈答言\n",
              "婆罗门涅槃　　是则常安乐\n",
              "爱欲所不染　　解脱永无余\n",
              "断一切希望　　调伏心炽燃\n",
              "心得寂止息　　止息安隐眠\n",
              "尔时。世尊将给孤独长者往入房中。就座而坐。端身系念。尔时。世尊为其说法。示教照喜已。世尊说。诸法无常。宜布施福事．持戒福事．生天福事。欲味．欲患．欲出。远离之福\n",
              "给孤独长者闻法．见法．得法．入法．解法。度诸疑惑。不由他信。不由他度。入正法．律。心得无畏。即从座起。正衣服。为佛作礼。右膝着地。合掌白佛言。已度。世尊。已度。善逝。我从今日尽其寿命。归佛．归法．归比丘僧。为优婆塞。证知我\n",
              "尔时。世尊问给孤独长者。汝名何等\n",
              "长者白佛。名须达多。以常给孤贫辛苦故。时人名我为给孤独\n",
              "世尊复问。汝居何处\n",
              "长者白佛言。世尊。在拘萨罗人间。城名舍卫。唯愿世尊来舍卫国。我当尽寿供养衣被．饮食．房舍．床卧．随病汤药\n",
              "佛问长者。舍卫国有精舍不\n",
              "长者白佛。无也。世尊\n",
              "佛告长者。汝可于彼建立精舍。令诸比丘往来宿止\n",
              "长者白佛。但使世尊来舍卫国。我当造作精舍僧房。令诸比丘往来止住。尔时。世尊默然受请\n",
              "时。长者知佛世尊默然受请已。从座起。稽首佛足而去\n",
              "（五九三）\n",
              "如是我闻\n",
              "一时。佛住舍卫国祇树给孤独园\n",
              "时。给孤独长者疾病命终。生兜率天。为兜率天子。作是念。我不应久住于此。当往见世尊。作是念已。如力士屈申臂顷。于兜率天没。现于佛前。稽首佛足。退坐一面。时。给孤独天子身放光明。遍照祇树给孤独园\n",
              "时。给孤独天子而说偈言\n",
              "于此只桓林　　仙人僧住止\n",
              "诸王亦住此　　增我欢喜心\n",
              "深信净戒业　　智慧为胜寿\n",
              "以此净众生　　非族姓财物\n",
              "大智舍利弗　　正念常寂默\n",
              "闲居修远离　　初建业良友\n",
              "说此偈已。即没不现\n",
              "尔时。世尊其夜过已。入于僧中。敷尼师坛。于众前坐。告诸比丘。今此夜中。有一天子。容色绝妙。来诣我所。稽首我足。退坐一面。而说偈言\n",
              "于此只桓林　　仙人僧住止\n",
              "诸王亦住此　　增我欢喜心\n",
              "深信净戒业　　智慧为胜寿\n",
              "以此净众生　　非族姓财物\n",
              "大智舍利弗　　正念常寂默\n",
              "闲居修远离　　初建业良友\n",
              "尔时。尊者阿难白佛言。世尊。如我解世尊所说。给孤独长者生彼天上。来见世尊。然彼给孤独长者于尊者舍利弗极相敬重\n",
              "佛告阿难。如是。如是。阿难。给孤独长者生彼天上。来见于我\n",
              "尔时。世尊以尊者舍利弗故。而说偈言\n",
              "一切世间智　　唯除于如来\n",
              "比舍利弗智　　十六不及一\n",
              "如舍利弗智　　天人悉同等\n",
              "比于如来智　　十六不及一\n",
              "佛说此经已。诸比丘闻佛所说。欢喜奉行\n",
              "（五九四）\n",
              "如是我闻\n",
              "一时。佛住旷野精舍\n",
              "时。有旷野长者疾病命终。生无热天。生彼天已。即作是念。我今不应久于此住不见世尊。作是念已。如力士屈申臂顷。从无热天没。现于佛前\n",
              "时。彼天子天身委地。不能自立。犹如酥油委地。不能自立。如是。彼天子天身细软。不自持立\n",
              "尔时。世尊告彼天子。汝当变化作此粗身。而立于地\n",
              "时。彼天子即自化形。作此粗身。而立于地。于是。天子前礼佛足。退坐一面\n",
              "尔时。世尊告手天子。汝手天子。本于此间为人身时。所受经法。今故忆念不悉忘耶\n",
              "手天子白佛言。世尊。本所受持。今悉不忘。本人间时。有所闻法。不尽得者。今亦忆念。如世尊善说。世尊说言。若人安乐处。能忆持法。非为苦处。此说真实。如世尊在阎浮提。种种杂类。四众围绕。而为说法。彼诸四众闻佛所说。皆悉奉行。我亦如是。于无热天上。为诸天人大会说法。彼诸天众悉受修学\n",
              "佛告手天子。汝于此人间时。于几法无厌足故。而得生彼无热天中\n",
              "手天子白佛。世尊。我于三法无厌足故。身坏命终。生无热天。何等三法。我于见佛无厌故。身坏命终生无热天。我于佛法无厌足故。生无热天。供养众僧无厌足故。身坏命终。生无热天。时。手天子即说偈言\n",
              "见佛无厌足　　闻法亦无厌\n",
              "供养于众僧　　亦未曾知足\n",
              "受持贤圣法　　调伏悭着垢\n",
              "三法不知足　　故生无热天\n",
              "时。手天子闻佛所说。欢喜随喜。即没不现\n",
              "（五九五）\n",
              "如是我闻\n",
              "一时。佛住舍卫国祇树给孤独园\n",
              "时。有无烦天子。容色绝妙。来诣佛所。稽首佛足。退坐一面。其身光明遍照祇树给孤独园\n",
              "时。彼天子而说偈言\n",
              "生彼无烦天　　解脱七比丘\n",
              "贪嗔恚已尽　　超世度恩爱\n",
              "谁度于诸流　　难度死魔军\n",
              "谁断死魔縻　　永超烦恼轭\n",
              "尔时。世尊说偈答言\n",
              "尊者优波迦　　及波罗揵荼．\n",
              "弗迦罗娑梨　　跋提．揵陀叠．\n",
              "亦婆休难提　　及波毗瘦[少/兔]．\n",
              "如是等一切　　悉皆度诸流\n",
              "断绝死魔縻　　度彼难度者\n",
              "断诸死魔縻　　超越诸天轭\n",
              "说甚深妙法　　觉悟难知者\n",
              "巧便问深义　　汝今为是谁\n",
              "时。彼天子说偈白佛\n",
              "我是阿那含　　生彼无烦天\n",
              "故能知斯等　　解脱七比丘\n",
              "尽贪欲嗔恚　　永超世恩爱\n",
              "尔时。世尊复说偈言\n",
              "眼耳鼻舌身　　第六意入处\n",
              "若彼名及色　　得无余灭尽\n",
              "能知此诸法　　解脱七比丘\n",
              "贪有悉已尽　　永超世恩爱\n",
              "时。彼天子复说偈言\n",
              "鞞跋楞伽村　　我于彼中住\n",
              "名难提婆罗　　造作诸瓦器\n",
              "迦叶佛弟子　　持优婆塞法\n",
              "供养于父母　　离欲修梵行\n",
              "世世为我友　　我亦彼知识\n",
              "如是等大士　　宿命共和合\n",
              "善修于身心　　持此后边身\n",
              "尔时。世尊复说偈言\n",
              "如是汝贤士　　如汝之所说\n",
              "鞞跋楞伽村　　名难提婆罗\n",
              "迦叶佛弟子　　受优婆塞法\n",
              "供养于父母　　离欲修梵行\n",
              "昔是汝知识　　汝亦彼良友\n",
              "如是诸正士　　宿命共和合\n",
              "善修其身心　　持此后边身\n",
              "佛说此经已。时。彼天子闻佛所说。欢喜随喜。即没不现\n",
              "（五九六）\n",
              "如是我闻\n",
              "一时。佛住舍卫国祇树给孤独园\n",
              "时。有一天子。容色绝妙。于后夜时来诣佛所。稽首佛足。退坐一面。身诸光明遍照祇树给孤独园\n",
              "时。彼天子说偈问佛\n",
              "此世多恐怖　　众生常恼乱\n",
              "已起者亦苦　　未起亦当苦\n",
              "颇有离恐处　　唯愿慧眼说\n",
              "尔时。世尊说偈答言\n",
              "无有异苦行　　无异伏诸根\n",
              "无异一切舍　　而得见解脱\n",
              "时。彼天子复说偈言\n",
              "久见婆罗门　　逮得般涅槃\n",
              "一切怖已过　　永超世恩爱\n",
              "时。彼天子闻佛所说。欢喜随喜。稽首佛足。即没不现\n",
              "（五九七）\n",
              "如是我闻\n",
              "一时。佛住舍卫国祇树给孤独园\n",
              "时。有一天子。容色绝妙。于后夜时来诣佛所。稽首佛足。退坐一面。身诸光明遍照祇树给孤独园\n",
              "时。彼天子说偈问佛\n",
              "云何诸众生　　受身得妙色\n",
              "云何修方便　　而得乘出道\n",
              "众生住何法　　为何所修习\n",
              "为何等众生　　诸天所供养\n",
              "尔时。世尊说偈答言\n",
              "持戒明智慧　　自修习正受\n",
              "正直心系念　　炽然忧悉灭\n",
              "得平等智慧　　其心善解脱\n",
              "斯等因缘故　　受身得妙色\n",
              "成就乘出道　　心住于中学\n",
              "如是德备者　　为诸天供养\n",
              "时。彼天子复说偈言\n",
              "久见婆罗门　　逮得般涅槃\n",
              "一切怖已过　　永超世恩爱\n",
              "时。彼天子闻佛所说。欢喜随喜。稽首佛足。即没不现\n",
              "（五九八）\n",
              "如是我闻\n",
              "一时。佛住舍卫国祇树给孤独园\n",
              "时。有一天子。容色绝妙。于后夜时来诣佛所。稽首佛足。退坐一面。身诸光明遍照祇树给孤独园。\n",
              "时。彼天子而说偈言\n",
              "沉没于睡眠　　欠呿不欣乐\n",
              "饱食心愦闹　　懈怠不精勤\n",
              "斯十覆众生　　圣道不显现\n",
              "尔时。世尊说偈答言\n",
              "心没于睡眠　　欠呿不欣乐\n",
              "饱食心愦闹　　懈怠不精勤\n",
              "精勤修习者　　能开发圣道\n",
              "时。彼天子复说偈言\n",
              "久见婆罗门　　逮得般涅槃\n",
              "一切怖已过　　永超世恩爱\n",
              "时。彼天子闻佛所说。欢喜随喜。稽首佛足。即没不现\n",
              "（五九九）\n",
              "如是我闻\n",
              "一时。佛住舍卫国祇树给孤独园\n",
              "时。有一天子。容色绝妙。于后夜时来诣佛所。稽首佛足。退坐一面。身诸光明遍照祇树给孤独园\n",
              "时。彼天子而说偈言\n",
              "外缠结非缠　　内缠缠众生\n",
              "今问于瞿昙　　谁于缠离缠\n",
              "尔时。世尊说偈答言\n",
              "智者建立戒　　内心修智慧\n",
              "比丘勤修习　　于缠能解缠\n",
              "时。彼天子复说偈言\n",
              "久见婆罗门　　逮得般涅槃\n",
              "一切怖已过　　永超世恩爱\n",
              "时。彼天子闻佛所说。欢喜随喜。稽首佛足。即没不现\n",
              "（六○○）\n",
              "如是我闻\n",
              "一时。佛住舍卫国祇树给孤独园\n",
              "时。有一天子。容色绝妙。于后夜时来诣佛所。稽首佛足。退坐一面。身诸光明遍照祇树给孤独园\n",
              "时。彼天子而说偈言\n",
              "难度难可忍　　沙门无知故\n",
              "多起诸艰难　　重钝溺沉没\n",
              "心随觉自在　　数数溺沉没\n",
              "沙门云何行　　善摄护其心\n",
              "尔时。世尊说偈答言\n",
              "如龟善方便　　以壳自藏六\n",
              "比丘习禅思　　善摄诸觉想\n",
              "其心无所依　　他莫能恐怖\n",
              "是则自隐密　　无能诽谤者\n",
              "时。彼天子复说偈言\n",
              "久见婆罗门　　逮得般涅槃\n",
              "一切怖已过　　永超世恩爱\n",
              "时。彼天子闻佛所说。欢喜随喜。稽首佛足。即没不现\n",
              "（六○一）\n",
              "如是我闻\n",
              "一时。佛住舍卫国祇树给孤独园\n",
              "时。有天子容色绝妙。于后夜时来诣佛所。稽首佛足。身诸光明遍照祇树给孤独园\n",
              "时。彼天子说偈问佛\n",
              "萨罗小流注　　当于何反流\n",
              "生死之径路　　于何而不转\n",
              "世间诸苦乐　　何由灭无余\n",
              "尔时。世尊说偈答言\n",
              "眼耳鼻舌身　　及彼意入处\n",
              "名色灭无余　　萨罗小还流\n",
              "生死道不转　　苦乐灭无余\n",
              "时。彼天子复说偈言\n",
              "久见婆罗门　　逮得般涅槃\n",
              "一切怖已过　　永超世恩爱\n",
              "时。彼天子闻佛所说。欢喜随喜。稽首佛足。即没不现\n",
              "（六○二）\n",
              "如是我闻\n",
              "一时。佛住在舍卫国祇树给孤独园\n",
              "时。有天子容色绝妙。于后夜时来诣佛所。稽首佛足。身诸光明遍照祇树给孤独园\n",
              "时。彼天子说偈问佛\n",
              "伊尼耶鹿[跳-兆+尃]　　仙人中之尊\n",
              "少食不嗜味　　禅思乐山林\n",
              "我今敬稽首　　而问于瞿昙\n",
              "云何出离苦　　云何苦解脱\n",
              "我今问解脱　　于何而灭尽\n",
              "尔时。世尊说偈答言\n",
              "世间五欲德　　心法说第六\n",
              "于彼欲无欲　　解脱一切苦\n",
              "如是于苦出　　如是苦解脱\n",
              "汝所问解脱　　于彼而灭尽\n",
              "时。彼天子复说偈言\n",
              "久见婆罗门　　逮得般涅槃\n",
              "一切怖已过　　永超世恩爱\n",
              "时。彼天子闻佛所说。欢喜随喜。稽首佛足。即没不现\n",
              "（六○三）\n",
              "如是我闻\n",
              "一时。佛住舍卫国祇树给孤独园\n",
              "时。有天子容色绝妙。于后夜时来诣佛所。稽首佛足。退坐一面。身诸光明遍照祇树给孤独园\n",
              "时。彼天子说偈问佛\n",
              "云何度诸流　　云何度大海\n",
              "云何能舍苦　　云何得清净\n",
              "尔时。世尊即说偈言\n",
              "信能度诸流　　不放逸度海\n",
              "精进能除苦　　智慧得清净\n",
              "时。彼天子复说偈言\n",
              "久见婆罗门　　逮得般涅槃\n",
              "一切怖已过　　永超世恩爱\n",
              "时。彼天子闻佛所说。欢喜随喜。稽首佛足。即没不现\n"
            ]
          },
          {
            "id": 23,
            "level": 3,
            "title": "第二十三卷",
            "brief": "",
            "media": "858-23.m4a",
            "page": [
              "（六○四）\n",
              "如是我闻\n",
              "一时。佛住王舍城迦兰陀竹园\n",
              "尔时。世尊晨朝着衣持钵。共诸比丘僧入城乞食。如偈所说\n",
              "身色如金山　　端严甚微妙\n",
              "行步如鹅王　　面如净满月\n",
              "世尊与众俱\n",
              "时。世尊以足践城门限地。作六种震动。如偈所说\n",
              "大海及大地　　城郭并诸山\n",
              "牟尼足所践　　动摇如浪舟\n",
              "佛变现如是神力。时。诸民人高声唱言。奇特未尝有法。变现神力。如佛世尊。入城示现如是种种未曾有法。如偈所说\n",
              "地下即成平　　高地反为下\n",
              "由佛威神故　　荆棘诸瓦砾\n",
              "皆悉不复见　　聋盲及喑痖\n",
              "即得见闻语　　城郭时乐器\n",
              "不击妙音出\n",
              "时。彼世尊光相普照。如千日之焰。如偈所说\n",
              "世尊身光明　　普照城邑中\n",
              "民人蒙佛光　　凉若栴檀涂\n",
              "时。世尊顺邑而行。时。彼有两童子。一者上姓。二者次姓。共在沙中嬉戏。一名阇耶。二名毗阇耶。遥见世尊来。三十二大人相庄严其体。时。阇耶童子心念言。我当以麦麨。仍手捧细沙。着世尊钵中\n",
              "时。毗阇耶合掌随喜。如偈所说\n",
              "见大悲世尊　　通身一寻光\n",
              "勇颜睹世尊　　心生大敬信\n",
              "捧沙即奉施　　得离生老际\n",
              "时。彼童子而发愿言。以惠施善根功德。令得一天下一伞盖王。即于此生得供养诸佛。如偈所说\n",
              "牟尼知彼心　　及彼意所愿\n",
              "受果增善根　　及福田力故\n",
              "即以大悲心　　受其奉施沙\n",
              "时。阇耶以此善根。当得为王。王阎浮提。乃至得成无上正觉。故世尊发微笑\n",
              "尔时。阿难见世尊发微笑。即便合掌向佛。而白佛言。世尊。诸佛世尊阿罗诃三藐三佛陀。非无因缘而能发微笑。今佛世尊以何因缘而发微笑。如偈所说\n",
              "世尊离调笑　　无上世中尊\n",
              "齿白如珂玉　　最胜今发笑\n",
              "勇猛勤精进　　无师而自觉\n",
              "妙言令乐闻　　无上柔软音\n",
              "而记彼童子　　梵音远清彻\n",
              "无上两足尊　　记彼施沙果\n",
              "尔时。世尊告阿难曰。如是。如是。如汝所说。诸佛无有因缘亦不发笑。我今笑者。其有因缘。阿难当知。于我灭度百年之后。此童子于巴连弗邑统领一方。为转轮王。姓孔雀。名阿育。正法治化。又复广布我舍利。当造八万四千法王之塔。安乐无量众生。如偈所说\n",
              "于我灭度后　　是人当作王\n",
              "孔雀姓名育　　譬如顶生王\n",
              "于此阎浮提　　独王世所尊\n",
              "阿难。取此钵中所施之沙。舍着如来经行处。当行彼处\n",
              "阿难受教。即取钵沙。舍经行处\n",
              "阿难当知。于巴连弗邑。有王名曰月护。彼王当生子。名曰频头娑罗。当治彼国。彼复有子。名曰修师摩\n",
              "时。彼瞻婆国有一婆罗门女。极为端正。令人乐见。为国所珍。诸相师辈见彼女相。即记彼女。当为王妃。又生二子。一当领一天下。一当出家学道。当成圣迹\n",
              "时。彼婆罗门闻彼相师所说。欢喜无量。即持其女。诣巴连弗邑。种种庄严。庄严其体。欲嫁与修师摩王子。相师云。应嫁与频头娑罗王。彼女当生福德子。子当绍王基。婆罗门即以其女嫁与此王。王见其女。端正有德。即为夫人。前夫人及诸婇女见是夫人来。作是念言。此女极为端正。国中所珍。王若与彼相娱乐者。弃舍我等。乃至目所不视\n",
              "诸女辈即使学习剃毛师业。彼悉学已。为王料理鬓发。料理之时。王大欢喜。即问彼女。汝何所求欲。女启王言。唯愿王心爱念我耳。如是三启\n",
              "时。王言。我是刹利灌顶王。汝是剃毛师。云何得爱念汝。彼女白王言。我非是下姓生。乃是高族婆罗门之女。相师语我父云。此女应嫁与国王。是故来至此耳。王言。若然者。谁令汝习下劣之业。女启王言。是旧夫人及婇女令我学此\n",
              "王即敕言。自今勿复习下业。王即立为第一夫人。王恒与彼自相娱乐。仍便怀体。月满生子。生时安隐。母无忧恼。过七日后。立字无忧。又复生子。名曰离忧。无忧者。身体粗涩。父王不大附捉。情所不念。又王欲试二子。呼宾伽罗阿。语婆罗门言。和上观我诸子。于我灭后。谁当作王。婆罗门言。将此诸子出城金殿园馆中。于彼当观其相。乃至出往彼园\n",
              "时。阿育王母语阿育言。承王出金殿园馆中。观诸王子。于我灭后。谁当作王。汝今云何不去。阿育启言。王既不念我。亦复不乐见我。母复言。但往彼所。阿育复启。母复敕令往。今便往去。愿母当送饮食。母言。如是。当出城去\n",
              "时。出门逢一大臣。名曰阿[少/兔]罗陀。此臣问阿育言。王子今至何所。阿育答言。闻大王出在金殿园馆。观诸王子。于我灭后。谁当作王。今往诣彼\n",
              "王先敕大臣。若阿育来者。当使其乘老钝象来。又复老人为眷属。时。阿育乘是老象。乃至园馆中。于诸王子中地坐\n",
              "时。诸王子各下饮食。阿育母以瓦器盛酪饭。送与阿育。如是诸王子各食饮食。时。父王问师言。此中谁有王相。当绍我位。时。彼相师视诸王子。见阿育具有王相。当得绍位。又作是念。此阿育。王所不应。我若语言当作王者。王必愁忧不乐。即语言。我今总记。王报言。如师所教。师言。此中若有乘好乘者。是人当作王。时。诸王子闻彼所说。各念言。我乘好乘。时。阿育言。我乘老宿象。我得作王\n",
              "时。王又复语师言。愿更为观授记。师复答言。此中有第一座者。彼当作王。诸王子各相谓言。我坐第一座。阿育言。我今坐地。是我胜座。我当作王\n",
              "复语师。更为重观。师又报言。此中上器．上食。此当得王。乃至阿育念言。我有胜乘．胜座．胜食。时。王观子相毕。便即还宫\n",
              "时。阿育母问阿育言。谁当作王。婆罗门复记谁耶。阿育启言。上乘．上座．上器．上食。当作王子。自见当作王。老象为乘。以地为坐。素器盛食。粳米杂酪饭\n",
              "时。彼婆罗门知阿育当作王。数修敬其母。其母亦重饷婆罗门。即便问言。大王崩后。谁当作王。师答言。此不可说也。如是乃至三问。师言。吾当语汝。慎勿使人知。汝生此子。名曰阿育。是其人也。夫人白言。我闻此语。欢喜踊跃。若王闻者。于师所不生敬信。师今可还本住处。若子作王者。师当一切得吉利。尽形供养\n",
              "时。频头罗王边国德叉尸罗反。时。王语阿育。汝将四兵众。平伐彼国。王子去时。都不与兵甲\n",
              "时。从者白王子言。今往伐彼国。无有军仗。云何得平。阿育言。我若为王。善根果报者。兵甲自然来。应发是语时。寻声地开。兵甲从地而出。即将四兵。往伐彼国\n",
              "时。彼诸国民人闻阿育来。即平治道路。庄严城郭。执持吉瓶之水。及种种供养。奉迎王子。而作是言。我等不反大王及阿育王子。然诸臣辈不利我等。我等是故背违圣化。即以种种供养王子。请入城邑。平此国已。又使至伐佉沙国\n",
              "时。彼二大力士为王平治道路。推诸山石。又复诸天宣令此国。阿育当王此天下。汝等勿兴逆意。彼国王即便降伏。如是。乃至平此天下。至于海际\n",
              "时。修师摩王子出外游戏。又复遇逢一大臣。臣不修礼法。王子即使人打拍其身。大臣念言。此王子未得王位。用性如是。若得王者。不可而当。又闻阿育得天下。得坏五百大臣。我等相与立阿育为王。领此天下\n",
              "又。德叉尸罗国反。诸臣共议。令修师摩王子去。王亦应可。即便往彼国。不能降伏\n",
              "时。父王复得重疾。王语诸臣。吾今欲立修师摩为王。令阿育往至彼国。时。诸臣欲令阿育作王。以黄物涂阿育体及面手脚已。诸臣白王言。阿育王子今得重疾。诸臣便庄严阿育。将至王所。今且立此子为王。我等后徐徐当立修师摩为王。时。王闻此语。甚以不喜。忧愁不乐。默然不对\n",
              "时。阿育心念口言。我应正得王位者。诸天自然来。以水灌我顶。素缯系首。寻声诸天即以水灌阿育顶。素缯系首。时。王见此相貌。极生愁恼。即便命终\n",
              "阿育王如礼法殡葬父王已。即立阿[少/兔]楼陀为大臣\n",
              "时。修师摩王子闻父崩背。今立阿育为王。心生不忍。即集诸兵。而来伐阿育。阿育王四门中。二门安二力士。第三门安大臣。自守东门\n",
              "时。阿[少/兔]楼陀大臣机关木象。又作阿育王像。像即骑象。安置东门外。又作无烟火坑聚。以物覆之。修师摩既来到时。阿[少/兔]楼陀大臣语修师摩王子。欲作王者。阿育在东门。可往伐之。能得此王者。自然得作王。时。彼王子即趣东门。即堕火坑。便即死亡\n",
              "尔时。有一大力士。名曰跋陀罗由陀。闻修师摩终亡。厌世。将无量眷属。于佛法中出家学道。加勤精进。逮得漏尽。成阿罗汉道\n",
              "阿育王正法治化。时。诸臣辈我等共立阿育为王故。轻慢于王。不行君臣之礼。王亦自知诸臣轻慢于我\n",
              "时。王语诸臣曰。汝等可伐花果之树。植于刺棘。诸臣答曰。未尝见闻却除华果而植刺树。而见除伐刺树而植果实。乃至王三敕令伐。彼亦不从\n",
              "尔时。国王忿诸大臣。即持利剑。杀五百大臣。又时。王将婇女眷属。出外园中游戏。见一无忧树。华极敷盛。王见已。此华树与我同名。心怀欢喜。王形体丑陋。皮肤粗涩。诸婇女辈。心不爱王。憎恶王故。以手毁折无忧华树。王从眠觉。见无忧树华狼藉在地。心生忿怒。系诸婇女。以火烧杀。王行暴恶。故曰暴恶阿育王\n",
              "时。阿[少/兔]楼陀大臣白王言。王不应为是法。云何以手自杀人。诸臣婇女。王今当立屠杀之人。应有所杀。以付彼人。王即宣教立屠杀者。彼有一山。名曰耆梨。中有一织师家。织师有一子。亦名耆梨。凶恶挝打系缚小男小女。及捕水陆之生。乃至拒逆父母。是故世人传云凶恶耆梨子\n",
              "时。王诸使语彼。汝能为王斩诸凶人不。彼答曰。一切阎浮提有罪者。我能净除。况复此一方\n",
              "时。诸使辈还启王言。彼人已得凶恶者。王言。觅将来也。诸使呼彼。彼答言。小忍。先奉辞父母。具说上事。父母言。子不应行是事。如是三敕。彼生不仁之心。即便杀父母已。然后乃至\n",
              "诸使问曰。何以经久不速来也。时。彼凶恶具说上事。诸使者以是事具启王。王即敕彼。我所有罪人。事应至死。汝当知之。彼启王言。为我作舍。王乃至为其作舍屋室。极为端严。唯开一门。门亦极精严。于其中间。作治罪之法罗列。状如地狱。彼狱极为胜好。时。彼凶人启王言。今从王乞愿。若人来入此中者。不复得出。王答言。如汝所启乞愿。当以与汝\n",
              "时。彼屠主往诣寺中。听诸比丘说地狱事。时。有比丘讲地狱经。有众生生地狱者。地狱即执彼罪人。以热铁钳钳开其口。以热铁丸着其口中。次融铜灌口。次复铁斧斩截其体。次复杻械枷锁检系其身。次复火车炉炭。次复铁镬。次复灰河。次复刀山剑树。具如天五使经所说。彼屠主具闻比丘说是诸事。开其住处。所作治罪之法如彼所说。案此法而治罪人\n",
              "又一时。商主将其妇入于大海。入海时。妇便生子。名曰为海。如是在海十有余年。采诸重宝。还到本乡。道中值五百贼。杀于商主。夺彼宝物\n",
              "尔时。商主之子见父伤死。及失宝物。厌世间苦故。于如来法中出家学道。还其本土。游行诸国。次至巴连弗邑。过此夜已。晨朝着衣持钵。入城次第乞食。误入屠杀舍中\n",
              "时。彼比丘遥见舍里。见火车炉炭等治诸众生。如地狱中。寻生恐怖。衣毛皆竖。便欲出门。时。凶恶即往。执彼比丘言。入此中者。无有得出。汝今于此而死。比丘闻其所说。心生悲毒。泣泪满目。凶主问曰。汝云何如小儿啼\n",
              "尔时。比丘以偈答曰\n",
              "我不恐畏死　　志愿求解脱\n",
              "所求不成果　　是故我啼泣\n",
              "人身极难得　　出家亦复然\n",
              "遇释师子王　　自今不重睹\n",
              "尔时。凶主语比丘曰。汝今必死。何所忧恼。比丘复以哀言答云。乞我少时生命。可至一月。彼凶不听。如是日数渐减。止于七日。彼即听许\n",
              "时。此比丘知将死不久。勇猛精进。坐禅息心。终不能得道。至于七日。时。王宫内人有事至死。送付凶恶之人。令治其罪。凶主将是女人着臼中。以杵捣之。令成碎末\n",
              "时。比丘见是事。极厌恶此身。呜呼。苦哉。我不久亦当如是。而说偈言\n",
              "呜呼大悲师　　演说正妙法\n",
              "此身如聚沫　　于义无有实\n",
              "向者美女色　　今将何所在\n",
              "生死极可舍　　愚人而贪着\n",
              "系心缘彼处　　今当脱锁木\n",
              "令度三有海　　毕竟不复生\n",
              "如是勤方便　　专精修佛法\n",
              "断除一切结　　得成阿罗汉\n",
              "时。彼凶恶人语此比丘。期限已尽。比丘问曰。我不解尔之所说。彼凶答曰。先期七日。今既已满。比丘以偈答曰\n",
              "我心得解脱　　无明大黑闇\n",
              "断除诸有盖　　以杀烦恼贼\n",
              "慧日今已出　　鉴察心意识\n",
              "明了见生死　　今者愍人时\n",
              "随顺修圣法　　我今此身骸\n",
              "任尔之所为　　无复有吝惜\n",
              "尔时。彼凶主执彼比丘着铁镬油中。足与薪火。火终不然。假使然者。或复不热。凶主见火不然。打拍使者。而自然火。火即猛盛。久久。开铁镬盖。见彼比丘铁镬中莲华上坐。生希有心。即启国王。王即便严驾。将无量众。来看比丘\n",
              "时。彼比丘调伏时至。即身升虚空。犹如雁王。示种种变化。如偈所说\n",
              "王见是比丘　　身升在虚空\n",
              "心怀大欢喜　　合掌观彼圣\n",
              "我今有所白　　意中所不解\n",
              "形体无异人　　神通未曾有\n",
              "为我分别说　　修习何等法\n",
              "令汝得清净　　为我广敷演\n",
              "令得胜妙法　　我了法相已\n",
              "为汝作弟子　　毕竟无有悔\n",
              "时。彼比丘而作是念。我今伏是王。多有所导。摄持佛法。当广分布如来舍利。安乐无量众生。于此浮阎浮提。尽令信三宝。以是因缘故。自显其德。而向王说偈言\n",
              "我是佛弟子　　逮得诸漏尽\n",
              "又复是佛子　　不着一切有\n",
              "我今已调伏　　无上两足尊\n",
              "息心得寂静　　生死大恐怖\n",
              "我今悉得脱　　有离三有缚\n",
              "如来圣法中　　获得如是利\n",
              "时。阿育王闻彼比丘所说。于佛所生大敬信。又白比丘言。佛未灭度时。何所记说。比丘答言。佛记大王。于我灭后。过百岁之时。于巴连弗邑。有三亿家。彼国有王。名曰阿育。当王此阎浮提。为转轮王。正法治化。又复广布我舍利。于阎浮提立八万四千塔。佛如是记大王。然大王今造此大地狱。杀害无量民人。王今宜应慈念一切众生。施其无畏。令得安隐。佛之所记大王者。王当如法修行。而说偈言\n",
              "当行哀愍心　　莫恼诸群生\n",
              "当修习佛法　　广布佛舍利\n",
              "时。彼阿育王于佛所极生敬信。合掌向比丘作礼。我得大罪。今向比丘忏悔。我之所作甚为不可。愿为佛子。受我忏悔。舍心勿复责。我愚人今复归命。而说偈言\n",
              "我今归依佛　　无上胜妙法\n",
              "比丘诸众尊　　我今尽命归\n",
              "我今当勇猛　　奉受世尊敕\n",
              "于此阎浮提　　普立诸佛塔\n",
              "种种诸供养　　悬缯及幡幢\n",
              "庄严世尊塔　　妙丽世希有\n",
              "时。彼比丘度阿育王已。乘空而化\n",
              "时。王从地狱出。凶主白王言。王不复得去。王曰。汝今欲杀我耶。彼曰。如是。王曰。谁先入此中。答曰。我是。王曰。若然者。汝先应取死。王即敕人。将此凶主著作胶舍里。以火烧之。又敕坏此地狱。施众生无畏\n",
              "时。王欲建舍利塔。将四兵众。至王舍城。取阿阇世王佛塔中舍利。迁复修治此塔。与本无异。如是取七佛塔中舍利。至罗摩村中。时。诸龙王将是王入龙宫中。王从龙索舍利供养。龙即与之。王从彼而出。如偈所说\n",
              "罗摩罗村中　　所有诸佛塔\n",
              "龙王所奉事　　守护而供养\n",
              "王从龙索分　　诸龙开怀与\n",
              "即持此舍利　　渐进于余方\n",
              "时。王作八万四千金．银．琉璃．颇梨箧。盛佛舍利。又作八万四千四宝瓶。以盛此箧。又作无量百千幡幢伞盖。使诸鬼神各持舍利供养之具。敕诸鬼神言。于阎浮提。至于海际。城邑聚落满一亿家者。为世尊立舍利塔\n",
              "时。有国名著叉尸罗。三十六亿家。彼国人语鬼神言。三十六箧舍利与我等。起立佛塔。王作方便。国中人少者。令分与彼。令满家数。而立为塔\n",
              "时。巴连弗邑有上座。名曰耶舍。王诣彼所。白上座曰。我欲一日之中。立八万四千佛塔。遍此阎浮提。意愿如是。如偈赞曰\n",
              "大王名阿育　　于先八塔中\n",
              "各取其舍利　　于此阎浮提\n",
              "建立诸佛塔　　八万及四千\n",
              "纵广殊妙胜　　一日都使毕\n",
              "时。彼上座白王言。善哉。大王。克后十五日月食时。令此阎浮提起诸佛塔。如是乃至一日之中。立八万四千塔。世间民人。兴庆无量。共号名曰法阿育王。如偈赞曰\n",
              "王圣种孔雀　　安乐世间人\n",
              "于此阎浮提　　建立胜妙塔\n",
              "本名为恶王　　今造胜妙业\n",
              "共号名法王　　相传至于后\n",
              "王已建八万四千塔。欢喜踊跃。将诸群臣往诣鸡雀精舍。白耶舍上座曰。更有比丘。佛所授记。当作佛事不。我当往诣彼所供养恭敬\n",
              "上座答曰。佛临般涅槃时。降伏阿波罗龙王．陶师旃陀罗．瞿波梨龙。诣摩偷罗国。告阿难曰。于我般涅槃后。百世之中。当有长者。名瞿多。其子名曰优波崛多。当出家学道。无相佛教授于人。最为第一。当作佛事。佛告阿难曰。遥见彼山不。阿难白佛。见也。世尊。佛告阿难。此山名优留曼茶。是阿兰若处。名那茶婆低。随顺寂静。而偈赞曰\n",
              "优波崛比丘　　教授最第一\n",
              "名闻振四方　　最胜之所记\n",
              "于我灭度后　　当得作佛事\n",
              "度诸众生类　　其数无有限\n",
              "时。王问上座曰。尊者优波崛今已出世不。上座答曰。已出世。出家学道。降伏烦恼。是阿罗汉。共诸无量比丘眷属一万八千。住在优留曼茶山中阿兰若处。哀愍众生。如佛说净妙法。度无量诸天及人。令入甘露城。王闻已。欢喜踊跃。即敕群臣。速办严驾。将无量眷属往诣彼所。修敬供养优波崛多\n",
              "时。臣白王言。彼圣既在王国。宜当遣信奉迎之。彼自当来。王答臣曰。不宜遣信至彼所。应当自往。彼不宜来也。而说偈曰\n",
              "汝得金刚舌　　那能不断坏\n",
              "谏我莫往彼　　亲近田舍人\n",
              "王即遣信。往彼尊者所言。某日当来尊所。时。尊者思惟。若王来者。无量将从。受诸大苦。逼杀害微虫．聚落人民。作是念已。答使者曰。我当自往诣王所。时。王闻尊者自来。欢喜踊跃。从摩偷罗至巴连弗邑。于其中间。开安舟航。于航悬诸幢盖\n",
              "时。尊者优波崛愍念王故。将一万八千阿罗汉众。随于水道径至王国。时。国中人启王言。尊者优波崛将一万八千比丘众来至\n",
              "王闻。大欢喜踊跃。即脱璎珞。价直千万。而授与之。王将诸大臣眷属。即出往尊者所。为下食。五体投地。向彼作礼。长跪合掌。而作是言。我今领此阎浮提。受于王位。不以为喜。今睹尊者。跃踊无量。如来弟子。乃能如是。如睹于佛。而说偈言\n",
              "寂灭已度世　　汝今作佛事\n",
              "世间愚痴灭　　如日照佛世\n",
              "为世作导师　　说法中第一\n",
              "众生可依怙　　我今大欢喜\n",
              "时。王敕使者宣令国界。尊者优波崛比丘今来此国。如是唱言\n",
              "欲得富贵者　　远离贫穷苦\n",
              "常处天上乐　　解脱涅槃者\n",
              "当值优波崛　　修敬今供养\n",
              "未见诸佛者　　今睹优波崛\n",
              "时。王严饰国界。平治道路。悬缯幡盖。烧香散华。及诸伎乐。举国人民皆出奉迎尊者优波崛。供养恭敬\n",
              "尔时。尊者优波崛白王言。大王。当以正法治化。哀愍众生。三宝难遇。于三宝中。常以供养恭敬。修念赞叹。广为人说。所以者何。如来．应供．等正觉知人见人。常为记说。我之正法。寄在国王。及我比丘僧等。而说偈曰\n",
              "世雄人中尊　　正胜妙大法\n",
              "寄付于大王　　及我比丘僧\n",
              "时。王白优波崛曰。我已建正法。而说偈曰\n",
              "我已造诸塔　　庄严诸国界\n",
              "种种兴供养　　幡幢及诸宝\n",
              "广布佛舍利　　遍于阎浮提\n",
              "我兴如是福　　意愿悉已满\n",
              "自身及妻儿　　珍宝及此地\n",
              "今已悉舍施　　供养贤圣塔\n",
              "时。尊者优波崛赞王言。善哉。善哉。大王应行如是法。而说偈言\n",
              "舍身及财命　　世世无所忧\n",
              "受福无有穷　　必得无上觉\n",
              "时。王请尊者优波崛入城。设种种座。请尊者就座。众僧令往鸡雀精舍。白尊者曰。尊者颜貌端正。身体柔软。而我形体丑陋。肌肤粗涩\n",
              "尊者说偈曰\n",
              "我行布施时　　净心好财物\n",
              "不如王行施　　以沙施于佛\n",
              "时。王以偈报曰\n",
              "我于童子时　　布施于沙土\n",
              "今获果如是　　何况余妙施\n",
              "尊者复以偈赞曰\n",
              "快哉善大王　　布施诸沙土\n",
              "无上福田中　　植果无穷尽\n",
              "时。阿育王告诸大臣。我以沙布施于佛。获其果报如是。云何而不修敬于世尊。王复白优波崛言。尊者。示我佛所。说法．游行处所。当往供养礼拜。为诸后世众生摄受善根。而说偈言\n",
              "示我佛说法　　诸国及住处\n",
              "供养当修敬　　为后众生故\n",
              "尊者言。善哉。善哉。大王能发妙愿。我当示王处所。为后众生\n",
              "时。王将四兵军众。及持种种供养香华．幡幢。及诸伎乐。便将尊者发去。尊者隆频林。此是如来生处。而说偈言\n",
              "如来初生处　　生时行七步\n",
              "顾视诸四方　　举手指天上\n",
              "我今最后生　　当得无上道\n",
              "天上及于人　　我为无上尊\n",
              "时。王五体投地。供养礼拜。即立佛塔。尊者白王言。大王欲见诸天见佛生时行七步处不。王白言。愿乐欲见\n",
              "时。尊者举手。指摩耶夫人所攀树枝。而告彼树神曰。树神。今现。令王见之。生大欢喜。寻声即见。住尊者边。而作是言。何所教敕。我当奉行。尊者语王言。此神见佛生时\n",
              "王以偈问神曰\n",
              "汝见严饰身　　生时青莲华\n",
              "足行于七步　　口中有所说\n",
              "神以偈答曰\n",
              "我见相好身　　生时二足尊\n",
              "举足行七步　　口中有所说\n",
              "于诸天人中　　我为无上尊\n",
              "时。王问神言。佛生有何瑞应。神答言。我不能宣说妙胜诸事。今略说少分\n",
              "光明能彻照　　身体具相好\n",
              "令人喜乐见　　感动于天地\n",
              "时。王闻神所说欢喜。施十万两珍宝而去。又将王入城里。语言。此处菩萨现三十二相．八十种好。庄严其体紫磨金色。时。王向此处作礼。兴种种供养\n",
              "又将王至天寺中。语王言。太子生时。令向彼神礼。时。诸神悉礼菩萨。时。诸民人为菩萨立名。今是天中天。时。王复以种种供养\n",
              "又将示处语王言。此处父王以菩萨示诸婆罗门。瞻其相德。王复种种供养\n",
              "又示。此处菩萨学堂。此处学乘象。此处学乘马．乘车．弓弩。如是学一切伎术处。此处是菩萨治身。此处菩萨六万夫人游戏处。此处菩萨见老．病．死人。此处菩萨坐阎浮提树下。坐禅得离欲。树影不离身。父王向其作礼。此处菩萨将百千天神。出城而去。此处菩萨脱璎珞。与车匿遣马还国。而说偈曰\n",
              "菩萨于此处　　脱璎珞及冠\n",
              "授与于车匿　　遣马还于国\n",
              "独行无有侣　　便入学道山\n",
              "又此处菩萨从猎师。易袈裟衣。被此衣已。而为出家。此处是仙人所稽请处。此处瓶沙王与菩萨半国处。此处问优蓝弗仙人。此处菩萨六年苦行。如偈所说\n",
              "苦行于六年　　极受诸苦恼\n",
              "知此非真道　　弃舍所习行\n",
              "此处二女奉菩萨乳糜。如偈所说\n",
              "大圣于此中　　受二女乳糜\n",
              "从此而起去　　往诣菩提树\n",
              "此处迦梨龙赞叹菩萨。如偈所说\n",
              "此处迦梨龙　　赞叹诸菩萨\n",
              "当随古时道　　证无上妙果\n",
              "时。王向尊者而说偈曰\n",
              "我今欲见龙　　彼龙见佛者\n",
              "从此趣菩提　　证得胜妙果\n",
              "时。尊者以手指龙宫。语曰。迦梨龙王。汝以见佛。今当现身。时。龙王寻声即出。住在尊前。合掌白言。何所教敕。时。尊者语王曰。此龙王见佛。赞叹如来\n",
              "时。王合掌向龙。而说偈曰\n",
              "汝见金刚身　　我师无畴匹\n",
              "面如净满月　　为我说彼德\n",
              "十力之功德　　往诣道场时\n",
              "时。龙王以偈答曰\n",
              "我今当演说　　足践于地时\n",
              "大地六种动　　光耀倍于日\n",
              "遍照三千界　　而趣菩提树\n",
              "时。王如是等处处种种供养。及立塔庙\n",
              "时。尊者将王至道树下。语王曰。此树。菩萨摩诃萨以慈悲三昧力破魔兵众。得阿耨多罗三藐三菩提。而说偈言\n",
              "牟尼牛王尊　　于此菩提树\n",
              "降伏恶魔军　　得胜菩提果\n",
              "天人中特尊　　无能与等者\n",
              "时。王舍无量珍宝。种种供养。及起大塔庙\n",
              "此处四天王各持一钵。奉上于佛。合为一钵。此处于贾客兄弟所受诸饭食。此处如来诣波罗奈国时。阿时婆外道问佛。此处仙人园鹿野苑。如来于中为五比丘三转十二行法轮。而说偈言\n",
              "此处鹿野苑　　如来转法轮\n",
              "三转十二行　　五人得道迹\n",
              "时。王于是处兴种种供养。及立塔庙\n",
              "此处如来度优楼频螺迦叶等仙人为道。此处如来为瓶沙王说法。王得见谛。及无量民人．诸天得道。此处如来为天帝释说法。帝释及八万诸天得道。此处如来示大神力。种种变化。此处如来至天上。为母说法。将无量天众。下于人间\n",
              "王复种种供养。及立塔庙\n",
              "时。尊者语阿育王。至鸠尸那竭国。言。此处如来具足作佛事毕。于无余般涅槃而般涅槃。而说偈言\n",
              "度脱诸天人　　修罗龙夜叉\n",
              "建立无尽法　　佛事既已终\n",
              "于有得寂灭　　大悲入涅槃\n",
              "如薪尽火灭　　毕竟得常住\n",
              "时。王闻是语。忧恼迷闷擗地。时。诸臣辈以水洗心面。良久得稣。啼泣涕零。如是乃至兴种种供养。立大塔庙\n",
              "时。王复白尊者曰。我意愿欲得见佛诸大弟子佛之所记者。欲供养彼舍利。愿为示之。时。尊者白王言。善哉。善哉。大王能发如是妙心\n",
              "时。尊者将王至舍卫国。入只桓精舍。以手指塔。此是尊者舍利弗塔。王当供养。王曰。彼有何功德。尊者曰。是第二法王。随转法轮。而说偈言\n",
              "一切众生智　　比于舍利弗\n",
              "十六之一分　　以除如来智\n",
              "如来转法轮　　是则能随转\n",
              "彼有无量德　　谁复能宣说\n",
              "时。王生大欢喜。舍十万两珍宝。供养其塔。而说偈言\n",
              "我礼舍利弗　　解脱诸恐怖\n",
              "名称普于世　　智慧无有等\n",
              "次。复示大目揵连塔。王应供养此塔\n",
              "王复问曰。彼有何功德。尊者答曰。是神足第一。以足指践地。地即震动。至于天宫。降伏难陀跋难陀龙王。而说偈曰\n",
              "以足指动地　　至于帝释宫\n",
              "神足无与等　　谁能尽宣说\n",
              "二龙王凶暴　　见者莫不怖\n",
              "彼于神足力　　降伏息嗔恚\n",
              "时。王舍十万两珍宝。供养此塔。以偈赞曰\n",
              "神足中第一　　离于老病死\n",
              "有如是功德　　今礼目揵连\n",
              "次。复示摩诃迦叶塔。语王言。此是摩诃迦叶塔。应当供养。王问曰。彼有何功德。答曰。彼少欲知足。头陀第一。如来施以半座及僧伽梨衣。愍念众生。兴立正法。即说偈曰\n",
              "功德田第一　　愍念贫穷类\n",
              "着佛僧伽梨　　能建于正法\n",
              "彼有如是德　　谁能具宣说\n",
              "时。王舍十万两珍宝。供养是塔。以偈赞曰\n",
              "常乐于寂静　　依止林薮间\n",
              "少欲知足富　　今礼大迦叶\n",
              "次。复示尊者薄拘罗塔。此是薄拘罗塔。应当供养。王问曰。彼有何功德。尊者答曰。彼无病第一。乃至不为人说一句法。寂然无言。王曰。以一钱供养。诸臣白王。功德既等。何故于此供养一钱。王告之曰。听吾所说\n",
              "虽除无明痴　　智慧能鉴察\n",
              "虽有薄拘名　　于世何所益\n",
              "时。彼一钱还来至王所。时。大臣辈见是希有事。异口同音赞彼。呜呼。尊者。少欲知足。乃至不须一钱\n",
              "复示阿难塔。语王言。此是阿难塔。应当供养。王曰。彼有何功德。答曰。此人是侍佛者。多闻第一。选集佛经。而说偈曰\n",
              "奉持牟尼钵　　念至能决断\n",
              "多闻之大海　　辩才柔软音\n",
              "能悦天人众　　善知三佛心\n",
              "一切悉明了　　功德之宝箧\n",
              "最胜所称叹　　降伏烦恼诤\n",
              "如是等功德　　应当修供养\n",
              "王即舍百亿两珍宝。而供养其塔\n",
              "时。诸臣白王言。何故于此布施供养皆悉胜前。王曰。听吾所说心中所以\n",
              "如来之体身　　法身性清净\n",
              "彼悉能奉持　　是故供养胜\n",
              "法灯常存世　　灭此愚痴冥\n",
              "皆由从彼来　　是故供养胜\n",
              "如大海之水　　牛迹所不容\n",
              "如是佛智海　　余人不能持\n",
              "唯有阿难尊　　一闻悉受持\n",
              "终无忘失时　　是故供养胜\n",
              "尔时。王如是种种供养。向尊者合掌。而作是言\n",
              "我今受此形　　不复负此身\n",
              "修无量功德　　今为人中主\n",
              "我今取坚实　　造立诸塔庙\n",
              "庄严在于世　　如星庄严月\n",
              "奉佛弟子法　　应行诸礼节\n",
              "我今悉已作　　稽首尊者足\n",
              "蒙尊者恩力　　今见胜妙事\n",
              "快获大善利　　从是分别法\n",
              "尔时。王供养上种种事。恒偏至菩提道场树。此树下如来得阿耨多罗三藐三菩提。世间希有珍宝供养之事。供养菩提树\n",
              "时。王夫人名曰低舍罗絺多。夫人作是念。王极爱念于我。我亦念王。王今舍我去。持诸珍宝至菩提树间。我今当作方便杀是菩提树。树既枯死。叶便凋落。王当不复往。彼可与我常相娱乐。即唤咒师。语咒师言。汝能杀菩提树不。彼答曰。能。与我千两金\n",
              "时。夫人即与千两金钱。咒师往菩提树间。以咒咒树以綖系树。时。树渐渐枯死。叶即萎落。未即枯死。其叶凋落。白夫人曰。复应以热乳浇树。乃可令枯。夫人白王。我今欲以乳供养菩提树。王曰。随卿意耶。如是乃至以热乳浇之。树即枯燥\n",
              "时。诸夫人白王言。菩提树忽然枯死。叶叶变落。而说偈言\n",
              "如来所依树　　名曰菩提者\n",
              "于是得正觉　　具足一切智\n",
              "大王今当知　　是树今枯死\n",
              "叶色亦变异　　不知何以故\n",
              "时。王闻是语。即迷闷擗地。诸人辈以水浇王心面。良久而稣。即便泣泪言\n",
              "我见菩提树　　便见于如来\n",
              "今闻彼树死　　我今亦随没\n",
              "时。彼夫人见王忧愁不乐。而白王言。主勿忧恼。我当喜悦王心。王曰。若无彼树。我命亦无。如来于彼树得阿耨多罗三藐三菩提。彼树既无。我何用活耶\n",
              "夫人闻王决定语。还复以冷乳灌菩提树下。彼树寻复更生。王闻以乳溉灌树还得生。日日送千瓮乳溉灌其本。树还复如先。诸夫人辈白王言。菩提树今复如先。无复有异\n",
              "时。王闻已。即生欢喜。诣菩提树下。睹于菩提树。目不暂舍。而说偈言\n",
              "诸王所未作　　瓶沙持国者\n",
              "我今应供养　　我今浴菩提\n",
              "诸乳及香水　　华香及涂香\n",
              "当复供养僧　　贤圣五部众\n",
              "时。王各办四宝瓮。金．银．琉璃．颇梨。盛诸香乳。及诸香汤。持种种饮食。幡幢．宝盖各有千种。及种种花香伎乐。受持八支斋布萨。着白净衣服。执持香炉。在于殿上。向四方作礼。心念口言。如来贤圣弟子在诸方者。怜愍我故。受我供养。而说偈言\n",
              "如来贤圣子　　正顺寂诸根\n",
              "离诸三界欲　　诸天应供养\n",
              "今当悉来集　　受我微心惠\n",
              "哀愍副我意　　令法种增长\n",
              "常乐于寂止　　解脱诸所著\n",
              "如来之真子　　从法而化生\n",
              "诸天所供养　　哀愍于我故\n",
              "今当悉来集　　副我之微意\n",
              "诸圣在处处　　罽宾多波婆\n",
              "大林离波多　　阿耨大池边\n",
              "江河山薮间　　如是一切处\n",
              "诸圣在中者　　今当悉来集\n",
              "哀愍于我故　　副我之微意\n",
              "又在于天上　　尸梨沙宫殿\n",
              "香山石室中　　神通具足者\n",
              "今当悉来集　　哀愍于我故\n",
              "时。王如是语时。三十万比丘悉来集。彼大众中十万是阿罗汉。二十万是学人及凡夫比丘。上座之座无人坐\n",
              "时。王问诸比丘。上座之座。云何而无人坐。时。彼大众中有一比丘。名曰耶舍。是大阿罗汉。具足六通。白王言。此座。上座之座。余者岂敢于中而坐\n",
              "王复问曰。于尊者所。更有上座耶。尊者答曰。更有上座。大王。佛之所说。名曰宾头卢。是上座。应坐此处\n",
              "王大欢喜。而作是言。于中有比丘见佛者不。尊者答曰。有也。大王。宾头卢者。犹故在世\n",
              "王复白曰。可得见彼比丘不。尊者曰。大王。不久当见。寻当来至\n",
              "时。王生大欢喜。而说偈言\n",
              "我今快得利　　摄受于我故\n",
              "令我自目见　　尊者宾头卢\n",
              "时。尊者宾头卢将无量阿罗汉。次第相随。譬如雁王乘虚而来。在于上座处坐。诸比丘僧各修礼敬。次第而坐\n",
              "时。王见尊者宾头卢头发皓白。辟支佛体。头面礼足。长跪合掌。睹尊者颜貌。而说偈言\n",
              "我今之王位　　统领阎浮提\n",
              "不以为欢喜　　今得见尊者\n",
              "我今见尊者　　便是见生佛\n",
              "心怀大踊跃　　胜见于王位\n",
              "复白尊者曰。尊者见世尊耶。三界所尊仰\n",
              "时。尊者宾头卢以手举眉毛。视王而言\n",
              "我见于如来　　于世无譬类\n",
              "身作黄金色　　三十二相好\n",
              "面如净满月　　梵音声柔软\n",
              "伏诸烦恼诤　　常处于寂灭\n",
              "王复问曰。尊者何处见佛。尊者曰。如来将五百阿罗汉。俱初在王舍城安居。我尔时亦复在中。而说偈言\n",
              "大牟尼世尊　　离欲相围绕\n",
              "在于王舍城　　结于夏三月\n",
              "我时在彼众　　恒住如来边\n",
              "大王今当知　　我目见真佛\n",
              "又复。佛住舍卫国时。如来大作神力。种种变化。作诸佛形。满在诸方。乃至阿迦尼吒天。我尔时亦在于中。见如来种种变化神通之相。而说偈言\n",
              "如来神通力　　降伏诸外道\n",
              "佛游于十方　　我亲见彼相\n",
              "又复。如来在天上与母说法时。我亦在于中。与母说法竟。将诸天众从天上来。下僧迦奢国。时。我见此二事。天人受福乐。优波罗比丘尼化作转轮圣王。将无量眷属。乘空而来。诣世尊所。我亦见此。而说偈言\n",
              "如来在天上　　于彼结夏坐\n",
              "我亦在于中　　牟尼之眷属\n",
              "又复。世尊住舍卫国。五百阿罗汉俱。时。给孤独长者女适在于富楼那跋陀那国。时。彼女请佛及比丘僧。时。诸比丘各乘空而往彼。我尔时以神力合大山。往彼受请。时世尊责我。汝那得现神足如是。我今罚汝。常在于世。不得取涅槃。护持我正法。勿令灭也。而说偈曰\n",
              "世尊受彼请　　五百比丘俱\n",
              "时我以神力　　挑大山而去\n",
              "世尊责罚我　　住世未灭度\n",
              "护持我正法　　勿令法没尽\n",
              "又复。如来将诸比丘僧入城乞食。时。王共二童子沙土中戏。逢见佛来。捧于尘沙。奉上于佛。时。世尊记彼童子。于我灭度百岁之后。此童子于巴连弗邑当受王位。领阎浮提。名曰阿育。当广布我舍利。一日之中。当造八万四千塔。今王身是也。我尔时亦在于中。而说偈曰\n",
              "王于童子时　　以沙奉上佛\n",
              "佛记于王时　　我亦亲在中\n",
              "时。王白尊者曰。尊者今住在何处。尊者答王曰。在于北山。山名揵陀摩罗。共诸同梵行僧\n",
              "王复问曰。有几眷属。尊者答。六万阿罗汉比丘。尊者曰。王何须多问。今当施设供养于僧。食竟。使王欢喜。王言。如是。尊者。然我今先当供养佛念所觉菩提之树。然后香美饮食施设于僧。敕诸群臣。唱令国界。王今舍十万两金。布施众僧。千瓮香汤。溉灌菩提树。集诸五众\n",
              "时。王子名曰拘那罗。在王右边。举二指而不言说。意欲二倍供养。大众见之。皆尽发笑。王亦发笑。而语言。呜呼。王子。乃有增益功德供养\n",
              "王复言。我复以三十万两金供养众僧。复加千瓮香汤。洗浴菩提树。时。王子复举四指。意在四倍\n",
              "时。王嗔恚。语臣曰。谁教王子作是事。与我兴竞。臣启王言。谁敢与王兴竞。然王子聪慧利根。增益功德。故作是事耳\n",
              "时。王右顾视王子。白上座曰。除我库藏之物。余一切物。阎浮提夫人．婇女．诸臣．眷属。及我拘那罗子。皆悉布施贤圣众僧。唱令国界。集诸五众。而说偈曰\n",
              "除王库藏物　　夫人及婇女\n",
              "臣民一切众　　布施贤圣僧\n",
              "我身及王子　　亦复悉舍与\n",
              "时。王．上座及比丘僧。以瓮香汤洗浴菩提树\n",
              "时。菩提树倍复严好。增长茂盛。以偈颂曰\n",
              "王浴菩提树　　无上之所觉\n",
              "树增于茂盛　　柯条叶柔软\n",
              "时。王及诸群臣生大欢喜\n",
              "时。王洗浴菩提树已。次复供养众僧。时。彼上座耶舍语王言。大王。今大有比丘僧集。当发淳信心供养。时。王从上至下。自手供养\n",
              "时。彼有二沙弥。得食已。各以麨团欢喜丸。更互相掷。王见即笑而言。此沙弥作小儿戏。供养讫已。王还上座前立。上座语王言。王莫生不信敬心。王答上座。无有不敬心。然见二沙弥作小儿戏。如世间小儿。以土团更互相掷。如是二沙弥以麨团．以欢喜丸。更互相掷。上座白王言。彼二沙弥是俱解脱阿罗汉。更相奉食。王闻是已。增其信心。而作是念。此二沙弥能展转相施。我今亦当于一切僧人施绢．劫贝\n",
              "时。二沙弥知王心所念。二沙弥共相谓言。令王倍增敬信。一沙弥持镬授与王。一沙弥授以染草。王问彼沙弥。用作何等。二沙弥白王言。王因我故。施与众僧绢及劫贝。我欲令大王染成其色。施与众僧\n",
              "时。王作是念。我虽心念。口未发言。此二达士得他心智。而知我心。王即稽首敬礼众僧。而说偈言\n",
              "孔雀之族姓　　内外亲眷属\n",
              "因此惠施故　　悉皆获大利\n",
              "遭值良福田　　欢喜应时施\n",
              "时。王语沙弥言。我因汝等施僧衣。施僧衣已。复以三衣并四亿万两珍宝。嚫五部众。嚫愿已。复以四十亿万两珍宝。赎取阎浮提宫人．婇女。及太子．群臣\n",
              "阿育王所作功德。无量如是\n"
            ]
          },
          {
            "id": 24,
            "level": 3,
            "title": "第二十四卷",
            "brief": "",
            "media": "858-24.m4a",
            "page": [
              "第五诵道品第一\n\n",
              "（六○五）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。有四念处。何等为四。谓身身观念处。受．心．法法观念处\n",
              "佛说此经已。诸比丘闻佛所说。欢喜奉行\n",
              "（六○六）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。有四念处。何等为四。谓身身观念处。受．心．法法观念处。如是。比丘。于此四念处修习满足。精勤方便。正念．正知。应当学\n",
              "佛说此经已。诸比丘闻佛所说。欢喜奉行\n",
              "（六○七）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。有一乘道。净诸众生。令越忧悲。灭恼苦。得如实法。所谓四念处。何等为四。身身观念处。受．心．法法观念处\n",
              "佛说此经已。诸比丘闻佛所说。欢喜奉行\n",
              "（六○八）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。若比丘离四念处者。则离如实圣法。离如实圣法者。则离圣道。离圣道者。则离甘露法。离甘露法者。不得脱生．老．病．死．忧．悲．恼苦。我说彼于苦不得解脱\n",
              "若比丘不离四念处者。得不离圣如实法。不离圣如实者。则不离圣道。不离圣道者。则不离甘露法。不离甘露法者。得脱生．老．病．死．忧．悲．恼苦。我说彼人解脱众苦\n",
              "佛说此经已。诸比丘闻佛所说。欢喜奉行\n",
              "（六○九）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。我今当说四念处集．四念处没。谛听。善思。何等为四念处集．四念处没。食集则身集．食灭则身没。如是随身集观住。随身灭观住。随身集灭观住。则无所依住。于诸世间永无所取\n",
              "如是触集则受集。触灭则受没。如是随集法观受住。随灭法观受住。随集灭法观受住。则无所依住。于诸世间都无所取\n",
              "名色集则心集。名色灭则心没。随集法观心住。随灭法观心住。随集灭法观心住。则无所依住。于诸世间则无所取\n",
              "忆念集则法集。忆念灭则法没。随集法观法住。随灭法观法住。随集灭法观法住。则无所依住。于诸世间则无所取。是名四念处集．四念处没\n",
              "佛说此经已。诸比丘闻佛所说。欢喜奉行\n",
              "（六一○）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。我当说修四念处。谛听。善思。云何修四念处。谓内身身观念住。精勤方便。正智正念。调伏世间忧悲。外身．内外身观住。精勤方便。正念正知。调伏世间忧悲。如是受．心．法。内法．外法．内外法观念住。精勤方便。正念正知。调伏世间忧悲。是名比丘修四念处\n",
              "佛说此经已。诸比丘闻佛所说。欢喜奉行\n",
              "过去．未来修四念处亦如是说\n",
              "（六一一）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。有善法聚．不善法聚。云何善法聚。所谓四念处。是为正说。所以者何。纯一满净聚者。所谓四念处。云何为四。谓身身观念处。受．心．法法观念处。云何不善聚。不善聚者。所谓五盖。是为正说。所以者何。纯一逸满不善聚者。所谓五盖。何等为五。谓贪欲盖．嗔恚盖．睡眠盖．掉悔盖．疑盖\n",
              "佛说此经已。诸比丘闻佛所说。欢喜奉行\n",
              "（六一二）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。如人执持四种强弓。大力方便射多罗树影。疾过无阂。如是如来四种声闻。增上方便。利根智慧。尽百年寿。于如来所百年说法教授。唯除食息．[示*甫]写．睡眠。中间常说．常听。智慧明利。于如来所说。尽底受持。无诸障阂。于如来所不加再问。如来说法无有终极。听法尽寿。百岁命终。如来说法犹不能尽。当知如来所说无量无边。名．句．味身亦复无量。无有终极。所谓四念处。何等为四。谓身念处。受．心．法念处\n",
              "佛说此经已。诸比丘闻佛所说。欢喜奉行\n",
              "一切四念处经。皆以此总句。所谓是故。比丘。于四念处修习。起增上欲。精勤方便。正念正智。应当学\n",
              "（六一三）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。有不善聚．善聚。何等为不善聚。谓三不善根。是名正说。所以者何。纯不善积聚者。谓三不善根。云何为三。谓贪不善根．恚不善根．痴不善根。云何为善聚。谓四念处。所以者何。纯善满具者。谓四念处。是名善说。云何为四。谓身念处。受．心．法念处\n",
              "佛说此经已。诸比丘闻佛所说。欢喜奉行\n",
              "如三不善根\n",
              "如是三恶行。身恶行．口恶行．意恶行\n",
              "三想。欲想．恚想．害想\n",
              "三觉。欲觉．恚觉．害觉\n",
              "三界。欲界．恚界．害界\n",
              "佛说此经已。诸比丘闻佛所说。欢喜奉行\n",
              "（六一四）\n",
              "如是我闻\n",
              "一时。佛住舍卫国祇树给孤独园\n",
              "时。有异比丘来诣佛所。稽首佛足。退坐一面。白佛言。世尊。如所说大丈夫。云何名大丈夫．非大丈夫\n",
              "佛告比丘。善哉。善哉。比丘能问如来大丈夫义。谛听。善思。当为汝说。若比丘身身观念住。彼身身观念住已。心不离欲。不得解脱。尽诸有漏。我说彼非为大丈夫。所以者何。心不解脱故。若比丘受．心．法法观念住。心不离欲。不得解脱。尽诸有漏。我不说彼为大丈夫。所以者何。心不解脱故\n",
              "若比丘身身观念住。心得离欲。心得解脱。尽诸有漏。我说彼为大丈夫也。所以者何。心解脱故。若受．心．法法观念住。受．心．法法观念住已。心离贪欲。心得解脱。尽诸有漏。我说彼为大丈夫也。所以者何。心解脱故。是名。比丘。大丈夫及非大丈夫\n",
              "佛说此经已。诸比丘闻佛所说。欢喜随喜。礼足而去\n",
              "（六一五）\n",
              "如是我闻\n",
              "一时。佛住舍卫国祇树给孤独园\n",
              "尔时。尊者阿难晨朝着衣持钵。入舍卫城乞食。于路中思惟。我今先至比丘尼寺。即往比丘尼寺\n",
              "诸比丘尼遥见尊者阿难来。疾敷床座。请令就座\n",
              "时。诸比丘尼礼尊者阿难足。退坐一面。白尊者阿难。我等诸比丘尼修四念处系心住。自知前后升降\n",
              "尊者阿难告诸比丘尼。善哉。善哉。姊妹。当如汝等所说而学。凡修习四念处善系心住者。应如是知前后升降\n",
              "时。尊者阿难为诸比丘尼种种说法。种种说法已。从座起去\n",
              "尔时。尊者阿难于舍卫城中乞食还。举衣钵。洗足已。诣世尊所。稽首佛足。退坐一面。以比丘尼所说具白世尊\n",
              "佛告阿难。善哉。善哉。应如是学四念处善系心住。知前后升降。所以者何。心于外求。然后制令求其心。散乱心．不解脱皆如实知。若比丘于身身观念住。于彼身身观念住已。若身耽睡。心法懈怠。彼比丘当起净信。取于净相。起净信心。忆念净相已。其心则悦。悦已生喜。其心喜已。身则猗息。身猗息已。则受身乐。受身乐已。其心则定。心定者。圣弟子当作是学。我于此义。外散之心摄令休息。不起觉想及已观想。无觉无观。舍念乐住。乐住已。如实知。受．心．法念亦如是说\n",
              "佛说此经已。尊者阿难闻佛所说。欢喜奉行\n",
              "（六一六）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。当取自心相。莫令外散。所以者何。若彼比丘愚痴．不辨．不善。不取自心相而取外相。然后退减。自生障阂。譬如厨士愚痴．不辨。不善巧便调和众味。奉养尊主。酸醎酢淡。不适其意。不能善取尊主所嗜。酸醎酢淡。众味之和。不能亲侍尊主左右。司其所须。听其所欲。善取其心。而自用意调和众味。以奉尊主。若不适其意。尊主不悦。不悦故不蒙爵赏。亦不爱念。愚痴比丘亦复如是。不辨．不善。于身身观住。不能除断上烦恼。不能摄取其心。亦复不得内心寂静。不得胜妙正念正知。亦复不得四种增上心法．现法乐住．本所未得安隐涅槃。是名比丘愚痴．不办．不善。不能善摄内心之相而取外相。自生障阂\n",
              "若有比丘黠慧才辩。善巧方便。取内心已。然后取于外相。彼于后时终不退减。自生障阂。譬如厨士黠慧聪辩。善巧方便。供养尊主。能调众味。酸醎酢淡。善取尊主所嗜之相。而和众味。以应其心。听其尊主所欲之味。数以奉之。尊主悦已。必得爵禄。爱念倍重。如是黠慧厨士善取尊主之心。比丘亦复如是。身身观念住。断上烦恼。善摄其心。内心寂止。正念正知。得四增心法。现法乐住。得所未得安隐涅槃。是名比丘黠慧辩才。善巧方便。取内心相。摄持外相。终无退减。自生障阂。受．心．法观亦复如是\n",
              "佛说此经已。诸比丘闻佛所说。欢喜奉行\n",
              "（六一七）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。过去世时有一鸟。名曰罗婆。为鹰所捉。飞腾虚空。于空鸣唤言。我不自觉。忽遭此难。我坐舍离父母境界而游他处。故遭此难。如何今日为他所困。不得自在。鹰语罗婆。汝当何处自有境界而得自在。罗婆答言。我于田耕垄中自有境界。足免诸难。是为我家父母境界\n",
              "鹰于罗娑起憍慢言。放汝令去。还耕垄中。能得脱以不。于是罗婆得脱鹰爪。还到耕垄大块之下。安住止处。然后于块上欲与鹰斗\n",
              "鹰则大怒。彼是小鸟。敢与我斗。嗔恚极盛。骏飞直搏。于是罗婆入于块下。鹰鸟飞势。臆冲坚块。碎身即死\n",
              "时。罗婆鸟深伏块下。仰说偈言\n",
              "鹰鸟用力来　　罗婆依自界\n",
              "乘嗔猛盛力　　致祸碎其身\n",
              "我具足通达　　依于自境界\n",
              "伏怨心随喜　　自观欣其力\n",
              "设汝有凶愚　　百千龙象力\n",
              "不如我智慧　　十六分之一\n",
              "观我智殊胜　　摧灭于苍鹰\n",
              "如是。比丘。如彼鹰鸟。愚痴自舍所亲父母境界。游于他处。致斯灾患。汝等比丘亦应如是。于自境界所行之处。应善守持。离他境界。应当学\n",
              "比丘。他处他境界者。谓五欲境界。眼见可意受．念妙色。欲心染着。耳识声．鼻识香．舌识味．身识触。可意．受．念妙触。欲心染着。是名比丘他处他境界。比丘。自处父母境界者。谓四念处。云何为四。谓身身观念处。受．心．法法观念处。是故。比丘。于自行处父母境界而自游行。远离他处他境界。应当学\n",
              "佛说此经已。诸比丘闻佛所说。欢喜奉行\n",
              "（六一八）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。于四念处多修习。当得四果。四种福利。云何为四。谓须陀洹果．斯陀含果．阿那含果．阿罗汉果\n",
              "佛说此经已。诸比丘闻佛所说。欢喜奉行\n",
              "（六一九）\n",
              "如是我闻\n",
              "一时。佛在拘萨罗人间游行。于私伽陀聚落北身恕林中\n",
              "尔时。世尊告诸比丘。过去世时有缘幢伎师。肩上竖幢。语弟子言。汝等于幢上下向护我。我亦护汝。迭相护持。游行嬉戏。多得财利。时。伎弟子语伎师言。不如所言。但当各各自爱护。游行嬉戏。多得财利。身得无为安隐而下。伎师答言。如汝所言。各自爱护。然其此义亦如我说。己自护时即是护他。他自护时亦是护己。心自亲近。修习随护作证。是名自护护他。云何护他自护。不恐怖他．不违他．不害他。慈心哀彼。是名护他自护。是故。比丘。当如是学。自护者修四念处。护他者亦修四念处\n",
              "佛说此经已。诸比丘闻佛所说。欢喜奉行\n",
              "（六二○）\n",
              "如是我闻\n",
              "一时。佛住王舍城迦兰陀竹园\n",
              "尔时。世尊告诸比丘。大雪山中。寒冰崄处。尚无猨猴。况复有人。或复有山。猨猴所居。而无有人。或复有山。人兽共居。于猨猴行处。猎师以黐胶涂其草上。有黠猨猴远避而去。愚痴猨猴不能远避。以手小触。即胶其手。复以二手欲解求脱。即胶二手。以足求解。复胶其足。以口啮草。辄复胶口。五处同胶。联卷卧地。猎师既至。即以杖贯。担负而去\n",
              "比丘当知。愚痴猨猴舍自境界父母居处。游他境界。致斯苦恼。如是。比丘。愚痴凡夫依聚落住。晨朝着衣持钵。入村乞食。不善护身。不守根门。眼见色已。则生染着。耳声．鼻香．舌味．身触皆生染着。愚痴比丘内根外境被五缚已。随魔所欲。是故。比丘。当如是学。于自所行处父母境界依止而住。莫随他处他境界行。云何。比丘。自所行处父母境界。谓四念处。身身观念住。受．心．法法观念住\n",
              "佛说此经已。诸比丘闻佛所说。欢喜奉行\n",
              "（六二一）\n",
              "如是我闻\n",
              "一时。佛住舍卫国祇树给孤独园。时。尊者阿难与众多比丘诣世尊所。稽首礼足。退坐一面\n",
              "尊者阿难白佛言。世尊。此诸年少比丘当云何教授。云何为其说法\n",
              "佛告阿难。此诸年少比丘当以四念处教令修习。云何为四。谓身身观念住。精勤方便。不放逸行。正智正念。寂定于心。乃至知身。受．心．法法观念住。精勤方便。不放逸行。正念正智。寂静于心。乃至知法。所以者何。若比丘住学地者。未得进上。志求安隐涅槃时。身身观念住。精勤方便。不放逸行。正念正智。寂静于心。受．心．法法观念住。精勤方便。不放逸行。正念正智。寂静于心。乃至于法远离。若阿罗汉诸漏已尽。所作已作。舍诸重担。尽诸有结。正知善解脱。当于彼时亦修身身观念住。精勤方便。不放逸行。正念正智。寂静于心。受．心．法法观念住。乃至于法得远离\n",
              "时。尊者阿难欢喜随喜。作礼而去\n",
              "（六二二）\n",
              "如是我闻\n",
              "一时。佛在跋只人间游行。到鞞舍离国庵罗园中住\n",
              "尔时。庵罗女闻世尊跋只人间游行至庵罗园中住。即自庄严乘车。出鞞舍离城。诣世尊所。恭敬供养。诣庵罗园门。下车步进。遥见世尊与诸大众围绕说法\n",
              "世尊遥见庵罗女来。语诸比丘。汝等比丘。勤摄心住。正念正智。今庵罗女来。是故诫汝。云何为比丘勤摄心住。若比丘已生恶不善法当断。生欲．方便。精进摄心。未生恶不善法不令起。未生善法令生。已生善法令住不忘。修习增满。生欲．方便。精勤摄心。是名比丘勤摄心住\n",
              "云何名比丘正智。若比丘去来威仪常随正智。回顾视瞻。屈伸俯仰。执持衣钵。行住坐卧。眠觉语默。皆随正智住。是正智\n",
              "云何正念。若比丘内身身观念住。精勤方便。正智正念。调伏世间贪忧。如是受．心．法法观念住。精勤方便。正智正念。调伏世间贪忧。是名比丘正念。是故汝等勤摄其心。正智正念。今庵罗女来。是故诫汝\n",
              "时。庵罗女诣世尊所。稽首礼足。却住一面\n",
              "尔时。世尊为庵罗女种种说法。示教照喜。示教照喜已。默然而住\n",
              "尔时。庵罗女整衣服。为佛作礼。合掌白佛。唯愿世尊与诸大众明日受我请中食\n",
              "尔时。世尊默然受请。庵罗女知世尊默然受请已。稽首礼足。还归自家。设种种食。布置床座。晨朝遣使白佛。时到\n",
              "尔时。世尊与诸大众诣庵罗女舍。就座而坐\n",
              "时。庵罗女手自供养种种饮食。食讫。澡漱．洗钵竟。时。庵罗女持一小床坐于佛前。听佛说法\n",
              "尔时。世尊为庵罗女说随喜偈\n",
              "施者人爱念　　多众所随从\n",
              "名称日增高　　远近皆悉闻\n",
              "处众常和雅　　离悭无所畏\n",
              "是故智慧施　　断悭永无余\n",
              "上生忉利天　　长夜受快乐\n",
              "尽寿常修德　　娱乐难陀园\n",
              "百种诸天乐　　五欲悦其心\n",
              "彼于此人间　　闻佛所说法\n",
              "为善逝弟子　　乐彼受化生\n",
              "尔时。世尊为庵罗女种种说法。示教照喜。示教照喜已。从座起而去\n",
              "（六二三）\n",
              "如是我闻\n",
              "一时。佛住波罗奈仙人住处鹿野苑中\n",
              "尔时。世尊告诸比丘。世间言美色。世间美色者。能令多人集聚观看者不\n",
              "诸比丘白佛。如是。世尊\n",
              "佛告比丘。若世间美色。世间美色者。又能种种歌舞伎乐。复极令多众聚集看不\n",
              "比丘白佛。如是。世尊\n",
              "佛告比丘。若有世间美色。世间美色者。在于一处。作种种歌舞伎乐戏笑。复有大众云集一处。若有士夫不愚不痴。乐乐背苦。贪生畏死。有人语言。士夫。汝当持满油钵。于世间美色者所及大众中过。使一能杀人者。拔刀随汝。若失一渧油者。辄当斩汝命。云何。比丘。彼持油钵士夫能不念油钵。不念杀人者。观彼伎女及大众不\n",
              "比丘白佛。不也。世尊。所以者何。世尊。彼士夫自见其后有拔刀者。常作是念。我若落油一渧。彼拔刀者当截我头。唯一其心。系念油钵。于世间美色及大众中徐步而过。不敢顾眄\n",
              "如是。比丘。若有沙门．婆罗门正身自重。一其心念。不顾声色。善摄一切心法。住身念处者。则是我弟子。随我教者。云何为比丘正身自重。一其心念。不顾声色。摄持一切心法。住身念处。如是。比丘。身身观念。精勤方便。正智正念。调伏世间贪忧。受．心．法法观念住亦复如是。是名比丘正身自重。一其心念。不顾声色。善摄心法。住四念处\n",
              "尔时。世尊即说偈言\n",
              "专心正念　　护持油钵\n",
              "自心随护　　未曾至方\n",
              "甚难得过　　胜妙微细\n",
              "诸佛所说　　言教利剑\n",
              "当一其心　　专精护持\n",
              "非彼凡人　　放逸之事\n",
              "能入如是　　不放逸教\n",
              "佛说此经已。诸比丘闻佛所说。欢喜奉行\n",
              "（六二四）\n",
              "如是我闻\n",
              "一时。佛住舍卫国祇树给孤独园\n",
              "尔时。尊者郁低迦来诣佛所。稽首佛足。退坐一面。白佛言。善哉。世尊。为我说法。我闻法已。当独一静处。专精思惟。不放逸住。思惟。所以善男子剃除须发。正信非家。出家学道。如上广说。乃至不受后有\n",
              "佛告郁低迦。如是。如是。如汝所说。但于我所说法。不悦我心。彼所事业亦不成就。虽随我后。而不得利。反生障阂\n",
              "郁低迦白佛。世尊所说。我则能令世尊心悦。自业成就。不生障阂。唯愿世尊为我说法。我当独一静处。专精思惟。不放逸住。如上广说。乃至不受后有。如是第二．第三请\n",
              "尔时。世尊告郁低迦。汝当先净其初业。然后修习梵行\n",
              "郁低迦白佛。我今云何净其初业。修习梵行\n",
              "佛告郁低迦。汝当先净其戒。直其见。具足三业。然后修四念处。何等为四。内身身观念住。专精方便。正智正念。调伏世间贪忧。如是外身．内外身身观念住。受．心．法法观念住。亦如是广说\n",
              "时。郁低迦闻佛所说。欢喜随喜。从座起而去\n",
              "时。郁低迦闻佛教授已。独一静处。专精思惟。不放逸住。思惟。所以善男子剃除须发。着袈裟衣。正信非家。出家学道。乃至不受后有\n",
              "如郁低迦所问。如是异比丘所问亦如上说\n",
              "（六二五）\n",
              "如是我闻\n",
              "一时。佛住舍卫国祇树给孤独园\n",
              "时。有异比丘名婆醯迦。来诣佛所。稽首礼足。退坐一面。白佛言。世尊。善哉世尊。为我说法\n",
              "如前郁低迦修多罗广说。差别者。如是。婆醯迦比丘。初业清净。身身观念住者。超越诸魔。受．心．法法观念住者。超越诸魔\n",
              "时。婆醯迦比丘闻佛说法教诫已。欢喜随喜。作礼而去。独一静处。专精思惟。不放逸住。乃至不受后有\n",
              "（六二六）\n",
              "第二经亦如上说。差别者。如是。比丘。超越生死\n",
              "（六二七）\n",
              "如是我闻\n",
              "一时。佛住舍卫国祇树给孤独园\n",
              "尔时。尊者阿那律陀诣佛所。稽首礼足。退坐一面。白佛言。世尊。若有比丘住于学地。未得上进安隐涅槃。而方便求。是圣弟子当云何于正法．律修习多修习。得尽诸漏。乃至自知不受后有\n",
              "佛告阿那律。若圣弟子住于学地。未得上进安隐涅槃。而方便求。彼于尔时。当内身身观念住。精勤方便。正智正念。调伏世间贪忧。如是受．心．法法观念住。精勤方便。正智正念。调伏世间贪忧。如是圣弟子多修习已。得尽诸漏。乃至自知不受后有\n",
              "尔时。尊者阿那律陀闻佛所说。欢喜随喜。作礼而去\n",
              "（六二八）\n",
              "如是我闻\n",
              "一时。佛住巴连弗邑鸡林精舍。时。尊者优陀夷．尊者阿难陀亦住巴连弗邑鸡林精舍\n",
              "尔时。尊者优陀夷诣尊者阿难所。共相问讯慰劳已。退坐一面。语尊者阿难。如来．应供．等正觉所知所见。为诸比丘说圣戒。令不断．不缺．不择．不离．不戒取。善究竟．善持。智者所叹．所不憎恶。何故如来．应．等正觉所见。为诸比丘说圣戒。不断．不缺。乃至智者所叹．所不憎恶\n",
              "尊者阿难语优陀夷。为修四念处故。何等为四。谓身身观念住。受．心．法法观念住\n",
              "时。二正士共论议已。各还本处\n",
              "（六二九）\n",
              "如是我闻\n",
              "一时。佛住巴连弗邑鸡林精舍。尔时。尊者阿难．尊者跋陀罗亦在彼住\n",
              "时。尊者跋陀罗问尊者阿难言。颇有法修习多修习。得不退转耶\n",
              "尊者阿难语尊者跋陀罗。有法修习多修习。能令行者得不退转。谓四念处。何等为四。身身观念住。受．心．法法观念住\n",
              "时。二正士共论说已。各还本处\n",
              "（六三○）\n",
              "如是我闻\n",
              "一时。佛住巴连弗邑鸡林精舍。尔时。尊者阿难．尊者跋陀罗亦在彼住\n",
              "时。尊者跋陀罗问尊者阿难。颇有法修习多修习。令不净众生而得清净。转增光泽耶\n",
              "尊者阿难语尊者跋陀罗。有法修习多修习。能令不净众生而得清净。转增光泽。谓四念处。身身观念住。受．心．法法观念住\n",
              "时。二正士共论议已。各还本处\n",
              "（六三一）\n",
              "如是我闻\n",
              "一时。佛住巴连弗邑鸡林精舍。尔时。尊者阿难．尊者跋陀罗亦在彼住\n",
              "时。尊者跋陀罗问尊者阿难。颇有法修习多修习。能令未度彼岸众生得度彼岸\n",
              "尊者阿难语尊者跋陀罗。有法修习多修习。能令未度彼岸众生得度彼岸。谓四念处。何等为四。谓身身观念住受．心．法法观念住\n",
              "时。二正士共论议已。各还本处\n",
              "（六三二）\n",
              "如是我闻\n",
              "一时。佛住巴连弗邑鸡林精舍。尔时。尊者阿难．尊者跋陀罗亦在彼住\n",
              "尊者跋陀罗问尊者阿难。颇有法修习多修习。得阿罗汉\n",
              "尊者阿难语尊者跋陀罗。有法修习多修习。而得阿罗汉。谓四念处。何等为四。谓身身观念住。受．心．法法观念住\n",
              "时。二正士共论议已。各还本处\n",
              "（六三三）\n",
              "如是我闻\n",
              "一时。佛住巴连弗邑鸡林精舍\n",
              "尔时。世尊告诸比丘。所说一切法。一切法者。谓四念处。是名正说。何等为四。谓身身观念住。受．心．法法观念住\n",
              "佛说此经已。诸比丘闻佛所说。欢喜奉行\n",
              "（六三四）\n",
              "如是我闻\n",
              "一时。佛住巴连弗邑鸡林精舍\n",
              "尔时。世尊告诸比丘。若比丘于四念处修习多修习。名贤圣出离。何等为四。谓身身观念住。受．心．法法观念住\n",
              "佛说此经已。诸比丘闻佛所说。欢喜奉行\n",
              "如出离。如是正尽苦．究竟苦边．得大果．得大福利．得甘露法．究竟甘露．甘露法作证。如上广说\n",
              "（六三五）\n",
              "如是我闻\n",
              "一时。佛住巴连弗邑鸡林精舍\n",
              "尔时。世尊告诸比丘。若比丘于四念处修习多修习。未净众生令得清净。已净众生令增光泽。何等为四。谓身身观念住。受．心．法法观念住\n",
              "佛说此经已。诸比丘闻佛所说。欢喜奉行\n",
              "如净众生。如是未度彼岸者令度．得阿罗汉．得辟支佛．得阿耨多罗三藐三菩提。亦如上说\n",
              "（六三六）\n",
              "如是我闻\n",
              "一时。佛住巴连弗邑鸡林精舍\n",
              "尔时。世尊告诸比丘。当为汝说修四念处。何等为修四念处。若比丘。如来．应．等正觉．明行足．善逝．世间解．无上士．调御丈夫．天人师．佛．世尊出兴于世。演说正法。上语亦善。中语亦善。下语亦善。善义善味。纯一满净。梵行显示。若族姓子．族姓女从佛闻法。得净信心。如是修学。见在家和合欲乐之过。烦恼结缚。乐居空闲。出家学道。不乐在家。处于非家。欲一向清净。尽其形寿。纯一满净。鲜白梵行。我当剃除发须。着袈裟衣。正信非家。出家学道。作是思惟已。即便放舍钱财亲属。剃除须发。着袈裟衣。正信非家。出家学道。正其身行。护口四过。正命清净。习贤圣戒。守诸根门。护心正念。眼见色时。不取形相。若于眼根住不律仪。世间贪忧．恶不善法常漏于心。而今于眼起正律仪。耳．鼻．舌．身．意起正律仪。亦复如是\n",
              "彼以贤圣戒律成就。善摄根门。来往周旋。顾视屈伸。坐卧眠觉语默。住智正智。彼成就如此圣戒。守护根门。正智正念。寂静远离。空处．树下．闲房独坐。正身正念。系心安住。断世贪忧。离贪欲。净除贪欲。断世嗔恚．睡眠．掉悔．疑盖。离嗔恚．睡眠．掉悔．疑盖。净除嗔恚．睡眠．掉悔．疑盖。断除五盖恼。心慧力羸。诸障阂分。不趣涅槃者。是故。内身身观念住。精勤方便。正智正念。调伏世间贪忧。如是外身．内外身。受．心．法法观念住。亦如是说。是名比丘修四念处\n",
              "佛说此经已。诸比丘闻佛所说。欢喜奉行\n",
              "（六三七）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。当修四念处。如上广说。差别者。乃至如是出家已。住于静处。摄受波罗提木叉律仪。行处具足。于细微罪生大怖畏。受持学戒。离杀．断杀．不乐杀生。乃至一切业迹如前说。衣钵随身。如鸟两翼。如是学戒成就。修四念处\n",
              "佛说此经已。诸比丘闻佛所说。欢喜奉行\n",
              "（六三八）\n",
              "如是我闻\n",
              "一时。佛在王舍城迦兰陀竹园。尔时。尊者舍利弗住摩竭提那罗聚落。疾病涅槃。纯陀沙弥瞻视供养\n",
              "尔时。尊者舍利弗因病涅槃\n",
              "时。纯陀沙弥供养尊者舍利弗已。取余舍利。担持衣钵。到王舍城。举衣钵。洗足已。诣尊者阿难所。礼尊者阿难足已。却住一面。白尊者阿难。尊者当知。我和上尊者舍利弗已涅槃。我持舍利及衣钵来\n",
              "于是尊者阿难闻纯陀沙弥语已。往诣佛所。白佛言。世尊。我今举体离解。四方易韵。持辩闭塞。纯陀沙弥来语我言。和上舍利弗已涅槃。持余舍利及衣钵来\n",
              "佛言。云何。阿难。彼舍利弗持所受戒身涅槃耶。定身．慧身．解脱身．解脱知见身涅槃耶\n",
              "阿难白佛言。不也。世尊\n",
              "佛告阿难。若法我自知。成等正觉所说。谓四念处．四正断．四如意足．五根．五力．七觉支．八道支涅槃耶\n",
              "阿难白佛。不也。世尊。虽不持所受戒身乃至道品法而涅槃。然尊者舍利弗持戒多闻。少欲知足。常行远离。精勤方便。摄念安住。一心正受捷疾智慧．深利智慧．超出智慧．分别智慧．大智慧．广智慧．甚深智慧．无等智慧。智宝成就。能视．能教．能照．能喜善．能赞叹。为众说法。是故。世尊。我为法故。为受法者故。愁忧苦恼\n",
              "佛告阿难。汝莫愁忧苦恼。所以者何。若坐．若起．若作。有为败坏之法。何得不坏。欲令不坏者。无有是处。我先已说。一切所爱念种种诸物．适意之事。一切皆是乖离之法。不可常保。譬如大树。根．茎．枝．叶．华．果茂盛。大枝先折。如大宝山。大岩先崩。如是。如来大众眷属。其大声闻先般涅槃。若彼方有舍利弗住者。于彼方我则无事。然其彼方。我则不空。以有舍利弗故。我先已说故。汝今。阿难。如我先说。所可爱念种种适意之事。皆是别离之法。是故汝今莫大愁毒。阿难。当知。如来不久亦当过去。是故。阿难。当作自洲而自依。当作法洲而法依。当作不异洲不异依\n",
              "阿难白佛。世尊。云何自洲以自依。云何法洲以法依。云何不异洲不异依\n",
              "佛告阿难。若比丘身身观念处。精勤方便。正智正念。调伏世间贪忧。如是外身．内外身。受．心．法法观念处。亦如是说。阿难。是名自洲以自依．法洲以法依．不异洲不异洲依\n",
              "佛说此经已。诸比丘闻佛所说。欢喜奉行\n",
              "（六三九）\n",
              "如是我闻\n",
              "一时。佛住摩偷罗国跋陀罗河侧伞盖庵罗树林中。尊者舍利弗．目揵连涅槃未久。尔时。世尊月十五日布萨时。于大众前敷座而坐\n",
              "尔时。世尊观察众会已。告诸比丘。我观大众。见已虚空。以舍利弗．大目揵连般涅槃故。我声闻唯此二人善能说法。教诫．教授。辩说满足。有二种财。钱财及法财。钱财者从世人求。法财者从舍利弗．大目揵连求。如来已离施财及法财\n",
              "汝等莫以舍利弗．目揵连涅槃故愁忧苦恼。譬如大树。根．茎．枝．叶．华．果茂盛。大枝先折。亦如宝山。大岩先崩。如是。如来大众之中。舍利弗．目揵连二大声闻先般涅槃。是故。比丘。汝等勿生愁忧苦恼。何有生法．起法．作法．为法．坏败之法而不磨灭。欲令不坏。无有是处。我先已说。一切可爱之物皆归离散。我今不久亦当过去。是故汝等当知。自洲以自依．法洲以法依．不异洲不异依。谓内身身观念住。精勤方便。正智正念。调伏世间贪忧。如是外身．内外身。受．心．法法观念住。精勤方便。正智正念。调伏世间贪忧。是名自洲以自依。法洲以法依。不异洲不异依\n",
              "佛说此经已。诸比丘闻佛所说。欢喜奉行\n"
            ]
          },
          {
            "id": 25,
            "level": 3,
            "title": "第二十五卷",
            "brief": "",
            "media": "858-25.m4a",
            "page": [
              "（六四○）\n",
              "尔时。世尊告尊者阿难。此摩偷罗国。将来世当有商人子。名曰掘多。掘多有子。名优波掘多。我灭度后百岁。当作佛事。于教授师中最为第一。阿难。汝遥见彼青色丛林不\n",
              "阿难白佛。唯然。已见。世尊\n",
              "阿难。是处名为优留曼茶山。如来灭后百岁。此山当有那吒跋置迦阿兰若处。此处随顺寂默最为第一\n",
              "尔时。世尊作是念。我若以教法付嘱人者。恐我教法不得久住。若付嘱天者。恐我教法亦不得久住。世间人民则无有受法者。我今当以正法付嘱人．天。诸天．世人共摄受法者。我之教法则千岁不动。尔时。世尊起世俗心\n",
              "时。天帝释及四大天王知佛心念。来诣佛所。稽首礼足。退坐一面\n",
              "尔时。世尊告天帝释及四大天王。如来不久当于无余涅槃而般涅槃。我般涅槃后。汝等当护持正法\n",
              "尔时世尊复告东方天王。汝当于东方护持正法。次告南方．西方．北方天王。汝当于北方护持正法。过千岁后。我教法灭时。当有非法出于世间。十善悉坏。阎浮提中。恶风暴起。水雨不时。世多饥馑。雨则灾雹。江河消灭。华果不成。人无光泽。虫村鬼村悉皆磨灭。饮食失味。珍宝沉没。人民服食粗涩草木\n",
              "时。有释迦王．耶槃那王．钵罗婆王．兜沙罗王。众多眷属。如来顶骨．佛牙．佛钵安置东方。西方有王。名钵罗婆。百千眷属。破坏塔寺。杀害比丘。北方有王。名耶槃那。百千眷属。破坏塔寺。杀害比丘。南方有王。名释迦。百千眷属。破坏塔寺。杀害比丘。东方有王。名兜沙罗。百千眷属。破坏塔寺。杀害比丘。四方尽乱。诸比丘来集中国\n",
              "时。拘睒弥国有王。名摩因陀罗西那。其王生子。手似血涂。身似甲胄。有大勇力。其生之日。五百大臣生五百子。皆类王子。血手胄身\n",
              "时。拘睒弥国。一日雨血。拘睒弥王见此恶相。即大恐怖。请问相师。相师白王。王今生子。当王阎浮提。多杀害人。生子七日。字曰难当。年渐长大。时。四恶王从四方来杀人民。摩因陀罗西那王闻则恐怖\n",
              "时。有天神告言。大王且立难当为王。足能降伏彼四恶王。时。摩因陀罗西那王受天神教。即舍位与子。以髻中明珠冠其子首。集诸大臣。香水灌顶。召五百大臣同日生子。身被甲胄。从王出征。与四恶王大众战。胜。杀害都尽。王阎浮提。治在拘睒弥鞞国\n",
              "尔时。世尊告四大天王。巴连弗国。于彼国当有婆罗门。名曰阿耆尼达多。通达比陀经论。彼婆罗门当纳妻。彼时。中阴众生当来与其作子。入母胎中时。彼母欲与人论议。彼婆罗门即问诸相师。相师答云。是胎中众生当了达一切论。故令母生如是论议之心。欲将人论议。如是日月满足。出生母胎。以为童子。了达一切经论。恒以经论教授五百婆罗门子。及余诸论教授余人。以医方教医方者。如是有众多弟子。有众多弟子故。名曰弟子。次当从父母求出家学道。乃至父母听其出家。彼即于我法中出家学道。通达三藏。善能说法。辩才巧妙。言语谈说。摄多眷属\n",
              "又复。世尊告四大天王。即此巴连弗邑国中。当有大商主。名曰须陀那。中阴众生来入母胎。彼众生入母胎时。令母质直柔和。无诸邪想。诸根寂静\n",
              "时。彼商主即问相师。相师答曰。胎中众生极为良善。故令母如是。乃至诸根寂静。至月满足。便生童子。名曰修罗他。年纪渐长。乃至启白父母。求出家学道。父母即听。于我法中出家学道。勤行精进。修习道业。便得漏尽。证阿罗汉果。然寡闻．少欲．知足及少知。旧居在山薮林间。山名揵陀摩罗\n",
              "时。彼圣人恒来为难当王说法。彼父王当无常。无常之日。难当见父过世。两手抱父尸。悲号啼哭。忧恼伤心。时。彼三藏将多眷属来诣王所。为王说法。王闻法已。忧恼即止。于佛法中生大敬信。而发声唱言。自今以后。我施诸比丘无恐畏。适意为乐。而问比丘。前四恶王毁灭佛法有几年岁。诸比丘答云。经十二年。王心念口言。作师子吼。我当十二年中。当供养五众。乃至办诸供具。即便行施。行施之日。天当降香泽之雨。遍阎浮提。一切实种皆得增长。诸方人众皆持供养。来诣拘睒弥国。供养众僧\n",
              "时。诸比丘大得供养。诸比丘辈食人信施。而不读诵经书。不萨阇为人受经。戏论过日。眠卧终夜。贪着利养。好自严饰。身着妙服。离诸出要．寂静．出家．三菩提乐。形类比丘。离沙门功德。是法中之大贼。助作末世坏正法幢。建恶魔幢。灭正法炬。然烦恼火。坏正法鼓。毁正法轮。消正法海。坏正法山。破正法城。拔正法树。毁禅定智慧。断戒璎珞。污染正道\n",
              "时。彼天．龙．鬼神．夜叉．乾闼婆等。于诸比丘所生恶意。毁訾诸比丘。厌恶．远离。不复相亲。异口同音。呜呼。如是恶比丘。不应于如来法中。而说偈言\n",
              "非吉行恶行　　行诸邪见法\n",
              "此诸愚痴人　　打坏正法山\n",
              "行诸恶戒法　　弃诸如法行\n",
              "舍诸胜妙法　　拔除今佛法\n",
              "不信不调伏　　乐行诸恶行\n",
              "谄伪诳世间　　打破牟尼法\n",
              "毁形习诸恶　　凶暴及千行\n",
              "依法诳世人　　忿恨自贡高\n",
              "贪着求名利　　无恶业不备\n",
              "如佛所说法　　法没有是相\n",
              "今者悉已见　　智者所轻贱\n",
              "此法今出已　　牟尼正法海\n",
              "不久当枯竭　　正法今少在\n",
              "恶人复来灭　　毁坏我正法\n",
              "时。彼诸天．龙．神等皆生不欢喜心。不复当护诸比丘。而同声唱言。佛法却后七日灭尽。号啕悲泣。共相谓言。至比丘说戒日。共相斗诤。如来正法于中而灭。如是诸天悲恼啼泣\n",
              "时。拘睒弥城中有五百优婆塞。闻诸天之言。共诣诸比丘众中。谏诸比丘斗诤。而说偈言\n",
              "呜呼苦剧岁　　愍念群生生\n",
              "其法今便灭　　释师子王法\n",
              "恶轮坏法轮　　如是尽金刚\n",
              "乃能不即坏　　安隐时已灭\n",
              "危险法已起　　明智人已过\n",
              "今见如是相　　当知不复久\n",
              "牟尼法断灭　　世间无复明\n",
              "离垢寂灭口　　牟尼日今没\n",
              "世人失伏藏　　善恶无差别\n",
              "善恶无差已　　谁能得正觉\n",
              "法灯今在世　　及时行诸善\n",
              "无量诸福田　　此法今当灭\n",
              "是故我等辈　　知财不坚牢\n",
              "及时取坚实\n",
              "至十五日说戒时。法当没。今日五百优婆塞。一日之中。造五百佛塔。时。诸优婆塞各有余务。不复来往众僧众中\n",
              "尔时。住揵陀摩罗山修罗他阿罗汉观阎浮提。今日何处有众僧说戒。见有拘睒弥国如来弟子说戒为布萨。即诣拘睒弥\n",
              "时。彼僧众乃有百千人。中唯有一阿罗汉。名曰修罗他。又复有一三藏。名曰弟子。此是如来最后大众集。尔时。维那行沙罗筹。白三藏上座言。众僧已集。有百千人。今为说波罗提木叉。时。彼上座答言。阎浮提如来弟子皆来集此。数有百千。如是众中。我为上首。了达三藏。尚不学戒律。况复余者而有所学。今当为谁而说戒律。而说偈言\n",
              "今是十五日　　夜静月清明\n",
              "如是诸比丘　　今集听说戒\n",
              "一切阎浮提　　众僧最后集\n",
              "我是众中上　　不学戒律法\n",
              "况复余僧众　　而有所学习\n",
              "何能牟尼法　　释迦师子王\n",
              "彼戒谁有持　　是人乃能说\n",
              "尔时。彼阿罗汉修罗他立上座前。合掌白上座言。上座。但说波罗提木叉。如佛在世时。舍利弗．目揵连等大比丘众所学法。我今已悉学。如来虽灭度。于今已千岁。彼所制律仪。我悉已备足。而说偈言\n",
              "上座听我说　　我名修罗他\n",
              "漏尽阿罗汉　　僧中师子吼\n",
              "牟尼真弟子　　信佛诸鬼神\n",
              "闻彼圣所说　　悲哀泣流泪\n",
              "低头念法灭　　从今去已后\n",
              "无有说法者　　毗尼别解脱\n",
              "不复在于世　　法桥今已坏\n",
              "法水不复流　　法海已枯竭\n",
              "法山已崩颓　　法会从今绝\n",
              "法幢不复见　　法足不复行\n",
              "律仪戒永没　　法灯不复照\n",
              "法轮不复转　　闭塞甘露门\n",
              "法师不在世　　善人说妙道\n",
              "众生不识善　　不异于野兽\n",
              "尔时。佛母摩诃摩耶夫人天上来下。诣诸众僧所。号啕啼泣。呜呼。苦哉。是我之子经历阿僧祇劫。修诸苦行。不顾劳体。积德成佛。今者忽然消灭。而说偈言\n",
              "我是佛亲母　　我子积苦行\n",
              "经历无数劫　　究竟成真道\n",
              "悲泣不自胜　　今法忽磨灭\n",
              "呜呼智慧人　　尔今何所在\n",
              "持法舍诤讼　　从佛口所生\n",
              "诸王无上尊　　真实佛弟子\n",
              "头陀修妙行　　宿止林薮间\n",
              "如是真佛子　　今为何所在\n",
              "今者于世间　　无有诸威德\n",
              "旷野山林间　　诸神寂无言\n",
              "施戒愍群生　　信戒自庄严\n",
              "忍辱质直行　　观察诸善恶\n",
              "如是诸胜法　　今忽都已尽\n",
              "尔时。彼上座弟子作是念言。彼修罗他比丘自言。如来所制戒律。我悉备持。尔时。上座有弟子。名曰安伽陀。起不忍之心。极生忿恨。从座起。骂辱彼圣。汝是下座比丘。愚痴无智。而毁辱我和上。即持利刀。杀彼圣人。而说偈言\n",
              "我名安伽陀　　失沙之弟子\n",
              "利剑杀汝身　　自谓我有德\n",
              "尔时。有一鬼名曰大提木佉。作是念言。世间唯有此一阿罗汉。而为恶比丘弟子所害。执持金刚利杵。杵头火然。以此打破彼头。即便命终。而说偈言\n",
              "我是恶鬼神　　名大提木佉\n",
              "以此金刚杵　　破汝头七分\n",
              "尔时。阿罗汉弟子见彼弟子杀害其师。忿恨不忍。即杀三藏。尔时。诸天．世人悲哀啼泣。呜呼。苦哉。如来正法今便都尽。寻即此大地六种震动。无量众生号啕啼泣。极为愁恼。呜呼。今日正法不复现世。作是语已。各各离散\n",
              "尔时。拘睒弥国五百优婆塞闻已。往诣寺中。举手拍头。高声大哭。呜呼。如来愍念世间。济诸群生。无有巨细。谁当为我说法义。今者。人．天解脱不复可得。众生今日犹在闇瞑。无有引导。长习诸恶。以此为欢。如诸野兽。不闻牟尼妙法。身坏命终。堕在三涂。譬如流星。世人从今已后。无复念慧．寂静．三昧．十力妙法\n",
              "尔时。拘睒弥王闻诸比丘杀真人阿罗汉及三藏法师。心生悲恼。惋慨而坐。尔时。诸邪见辈诤竞打破塔庙。及害比丘。从是佛法索然顿灭\n",
              "尔时。世尊语释提桓因。四大天王。诸天．世人于我灭度之后。法尽之相。如上所说。是故汝等。今者不可不以勤力加于精进。护持正法。久令在世\n",
              "尔时。诸天．世人闻佛所说。各各悲颜。以手挥泪。顶礼佛足。各自退去\n",
              "（六四一）\n",
              "阿育王施半阿摩勒果因缘经\n",
              "阿育王于如来法中得大敬信。时。王问诸比丘言。谁于如来法中行大布施\n",
              "诸比丘白王言。给孤独长者最行大施\n",
              "王复问曰。彼施几许宝物\n",
              "比丘答曰。以亿千金\n",
              "王闻已。如是思惟。彼长者尚能舍亿千金。我今为王。何缘复以亿千金施。当以亿百千金施\n",
              "时。王起八万四千佛塔。于彼诸塔中复施百千金。复作五岁大会。会有三百千比丘。用三百亿金供养于彼僧众中。第一分是阿罗汉。第二分是学人。第三分是真实凡夫。除私库藏。此阎浮提夫人．婇女．太子．大臣施与圣僧。四十亿金还复赎取。如是计挍。用九十六亿千金。乃至王得重病时。王自知命欲终尽\n",
              "时。有大臣名罗陀崛多。时。王宿命是施佛土时同伴小儿。时。彼大臣罗陀崛多见王重病。命垂欲尽。稽首以偈问王\n",
              "颜貌常鲜泽　　百千婇女绕\n",
              "譬如诸莲华　　蜜蜂当聚集\n",
              "今睹圣王颜　　无有诸鲜泽\n",
              "王即以偈答\n",
              "我今无所忧　　失财及王位\n",
              "此身及余亲　　及诸种种宝\n",
              "我今所愁者　　不复睹贤圣\n",
              "四事以供养　　我今唯念此\n",
              "颜色有变异　　心意无所宁\n",
              "又复。我常所愿。欲以满亿百千金作功德。今愿不得满足。便就后世时。计挍前后所施金银珍宝。唯减四亿未满。王即办诸珍宝。送与鸡雀寺中\n",
              "法益之子。名三波提。为太子诸臣等。启太子言。大王将终不久。今以此珍宝送与寺舍中。今库藏财宝已竭。诸王法以物为尊。太子今宜断之。勿使大王用尽也。时。太子即敕典藏者。勿复出与大王用之\n",
              "时。大王自知索诸物不复能得。所食金器送与寺中。时。太子令断金器。给以银器。王食已。复送与寺中。又断银器。给以铜器。王亦以此送与寺中。又断铜器。给以瓦器\n",
              "时。大王手中有半阿摩勒果。悲泪告诸大臣。今谁为地主\n",
              "时。诸臣启白大王。王为地主\n",
              "时。王即说偈答曰\n",
              "汝等护我心　　何假虚妄语\n",
              "我今坐王位　　不复得自在\n",
              "阿摩勒半果　　今在于我手\n",
              "此即是我物　　于是得自由\n",
              "呜呼尊富贵　　可厌可弃舍\n",
              "先领阎浮提　　今一旦贫至\n",
              "如恒河驶流　　一逝而不返\n",
              "富贵亦复然　　逝者不复还\n",
              "又复。如佛偈所说\n",
              "凡盛必有衰　　以衰为究竟\n",
              "如来神口说　　真实无有异\n",
              "先时所教令　　速疾无有阂\n",
              "今有所求索　　无复从我教\n",
              "如风阂于山　　如水阂于岸\n",
              "我今所教令　　于今已永绝\n",
              "将从无量众　　击鼓吹贝螺\n",
              "常作诸伎乐　　受诸五欲乐\n",
              "婇女数百众　　日夜自娱乐\n",
              "今者都永尽　　如树无花实\n",
              "颜貌转枯尽　　色力亦复然\n",
              "如花转萎悴　　我今亦复尔\n",
              "时。阿育王呼侍者言。汝今忆我恩养。汝持此半阿摩勒果送鸡雀寺中。作我意。礼拜诸比丘僧足。白言。阿育王问讯诸大圣众。我是阿育王。领此阎浮提。阎浮提是我所有。今者顿尽。无有财宝布施众僧。于一切财而不得自在。今唯此半阿摩勒果。我得自由。此是最后布施檀婆罗蜜。哀愍我故。纳受此施。令我得供养僧福。而说偈言\n",
              "半阿摩勒果　　是我之所有\n",
              "于我得自在　　今舍于大众\n",
              "缘心在于圣　　更无济我者\n",
              "怜愍于我故　　纳受阿摩勒\n",
              "为我食此施　　因是福无量\n",
              "世世受妙乐　　用之无有尽\n",
              "时。彼使者受王敕已。即持此半阿摩勒果。至鸡雀寺中。至上座前。五体着地作礼。长跪合掌。向上座而说偈曰\n",
              "领于阎浮提　　一伞系一鼓\n",
              "游行无所碍　　如日照于世\n",
              "业行报已至　　在世不复久\n",
              "无有王威德　　如日云所翳\n",
              "号曰阿育王　　稽首礼僧足\n",
              "送此布施物　　谓半阿摩勒\n",
              "愿求来世福　　哀愍彼王故\n",
              "圣众愍彼故　　受是半果施\n",
              "时。彼上座告诸大众。谁闻是语而不厌世间。我等闻是事。不可不生厌离。如佛经所说。见他衰事。应生厌离。若有识类众生者。闻是事岂得不舍世间。而说偈曰\n",
              "人王世中最　　阿育孔雀姓\n",
              "阎浮提自在　　阿摩勒为主\n",
              "太子及诸臣　　共夺大王施\n",
              "送半阿摩勒　　降伏憍财者\n",
              "使彼生厌心　　愚夫不识施\n",
              "因果受妙乐　　示送半摩勒\n",
              "时。彼上座作是念言。云何令此半阿摩勒。一切众僧得其分食。即教令研磨。着石榴羹中。行已。众僧一切皆得周遍\n",
              "时。王复问傍臣曰。谁是阎浮提王\n",
              "臣启王言。大王是也\n",
              "时。王从卧起而坐。顾望四方。合掌作礼。念诸佛德。心念口言。我今复以此阎浮提施与三宝。随意用之。而说偈曰\n",
              "今此阎浮提　　多有珍宝饰\n",
              "施与良福田　　果报自然得\n",
              "以此施功德　　不求天帝释\n",
              "梵王及人主　　世界诸妙乐\n",
              "如是等果报　　我悉不用受\n",
              "以是施功德　　疾得成佛道\n",
              "为世所尊仰　　成得一切智\n",
              "世间作善友　　导师最第一\n",
              "时。王以此语尽书纸上。而封缄之。以齿印印之。作如是事毕。便即就尽\n",
              "尔时。太子及诸臣．宫人．婇女．国界人民。兴种种供养葬送。如王之法而阇维之\n",
              "尔时。诸臣欲立太子绍王位。中有一大臣。名曰阿[少/(兔-、)]罗陀。语诸臣曰。不得立太子为王。所以者何。大王阿育在时。本誓愿满十万亿金作诸功德。唯减四亿。不满十万。以是故。今舍阎浮提施与三宝。欲令满足。今是大地属于三宝。云何而立为王\n",
              "时。诸臣闻已。即送四亿诸金。送与寺中。即便立法益之子为王。名三波提。次复太子。名毗梨诃波低。为绍王位。毗梨诃波低太子。名曰毗梨诃西那。次绍王位。毗梨诃西那太子。名曰沸沙须摩。次绍王位。沸沙须摩太子。名曰沸沙蜜多罗。次绍王位\n",
              "时。沸沙蜜多罗问诸臣曰。我当作何等事。令我名德久存于世\n",
              "时。贤善诸臣信乐三宝者。启王言。阿育大王是王之前种姓。彼王在世。造立八万四千如来塔。复兴种种供养。此之名德。相传至今。王欲求此名者。当造立八万四千塔。及诸供养\n",
              "王言。大王阿育有大威德。能办此事。我不能作。更思余事\n",
              "中有恶臣。不信向者。启王言。世间二种法传世不灭。一者作善。二者作恶。大王阿育作诸善行。王今当行恶行。打坏八万四千塔\n",
              "时。王用佞臣语。即兴四兵众。往诣寺舍。坏诸塔寺。王先往鸡雀寺中。寺门前有石师子。即作师子吼。王闻之即大惊怖。非生兽之类。而能吼鸣。还入城中。如是再三。欲坏彼寺\n",
              "时。王呼诸比丘来。问诸比丘。使我坏塔为善。坏僧房为善\n",
              "比丘答曰。二不应行。王其欲坏者。宁坏僧房。勿坏佛塔\n",
              "时。王杀害比丘。及坏塔寺。如是渐渐至婆伽罗国。又复唱令。若有人能得沙门释子头来者。赏之千金\n",
              "尔时。彼国中有一阿罗汉。化作众多比丘头。与诸百姓。令送至于王所。令王库藏财宝竭尽。时。彼王闻阿罗汉作如是事。倍复嗔恚。欲杀彼阿罗汉\n",
              "时。彼罗汉入灭尽正受。王作无量方便。杀彼圣人。终不能得。入灭尽三昧力故。不伤其体。如是渐进至佛塔门边\n",
              "彼所塔中。有一鬼神。止住其中。守护佛塔。名曰牙齿。彼鬼神作是念。我是佛弟子。受持禁戒。不杀害众生。我今不能杀害于王。又复作念。有一神名曰为虫。行诸恶行。凶暴勇健。求索我女。我不与之。今者为护正法故。当嫁与彼。令其守护佛法。即呼彼神语言。我今嫁女与汝。然共立约誓。汝要当降伏此王。勿使兴诸恶行。坏灭正法\n",
              "时。王所有一大鬼神。名曰乌茶。威德具足。故彼神不奈王何。时。牙齿神作方便。今日王威势自然由此鬼神。我今诱诳共作亲厚。如是与彼神作知识。极作知识已。即将此神至于南方大海中\n",
              "时彼虫神排挡大山。推迮王上。及四兵众。无不死尽。众人唱言。快哉。快哉。是世人相传。名为快哉。彼王终亡。孔雀苗裔于此永终。是故世间富乐不足为贪。阿育大王有智之人。觉世无常。身命难保。五家财物亦如幻化。觉了彼法。勤行精进。作诸功德。乃至临终。系心三宝。念念不绝。无所吝惜。唯愿尽成阿耨多罗三藐三菩提\n"
            ]
          },
          {
            "id": 26,
            "level": 3,
            "title": "第二十六卷",
            "brief": "",
            "media": "858-26.m4a",
            "page": [
              "（六四二）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。有三根。未知当知根．知根．无知根。尔时。世尊即说偈言\n",
              "觉知学地时　　随顺直道进\n",
              "精进勤方便　　善自护其心\n",
              "如自知生尽　　无碍道已知\n",
              "以知解脱已　　最后得无知\n",
              "不动意解脱　　一切有能尽\n",
              "诸根悉具足　　乐于根寂静\n",
              "持于最后身　　降伏众魔怨\n",
              "佛说此经已。诸比丘闻佛所说。欢喜奉行\n",
              "（六四三）\n",
              "如是我闻\n",
              "一时。佛在舍卫国祇树给孤独园\n",
              "尔时。世尊告诸比丘。有五根。何谓为五。谓信根．精进根．念根．定根．慧根\n",
              "佛说此经已。诸比丘闻佛所说。欢喜奉行\n",
              "（六四四）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。有五根。何等为五。谓信根．精进根．念根．定根．慧根。若比丘于此五根如实善观察。如实善观察者。于三结断知。谓身见．戒取．疑。是名须陀洹。不堕恶趣法。决定正向于正觉。七有天人往生。究竟苦边\n",
              "佛说此经已。诸比丘闻佛所说。欢喜奉行\n",
              "（六四五）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。于此五根如实观察者。不起诸漏。心得离欲解脱。是名阿罗汉。诸漏已尽。所作已作。离诸重担。逮得己利。尽诸有结。正智心善解脱\n",
              "佛说此经已。诸比丘闻佛所说。欢喜奉行\n",
              "（六四六）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。有五根。何等为五。谓信根．精进根．念根．定根．慧根。信根者。当知是四不坏净。精进根者。当知是四正断。念根者。当知是四念处。定根者。当知是四禅。慧根者。当知是四圣谛\n",
              "佛说此经已。诸比丘闻佛所说。欢喜奉行\n",
              "（六四七）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。有五根。何等为五。谓信根．精进根．念根．定根．慧根\n",
              "何等为信根。若比丘于如来所起净信心。根本坚固。余沙门．婆罗门．诸天．魔．梵．沙门．婆罗门。及余世间。无能沮坏其心者。是名信根\n",
              "何等为精进根。已生恶不善法令断。生欲．方便．摄心．增进。未生恶不善法不起。生欲．方便．摄心．增进。未生善法令起。生欲．方便．摄心．增进。已生善法住不忘。修习增广。生欲．方便．摄心．增进。是名精进根\n",
              "何等为念根。若比丘内身身观住。殷勤方便。正念正智。调伏世间贪忧。外身．内外身。受．心．法法观念住亦如是说。是名念根\n",
              "何等为定根。若比丘离欲恶不善法。有觉有观。离生喜乐。乃至第四禅具足住。是名定根\n",
              "何等为慧根。若比丘苦圣谛如实知。苦集圣谛．苦灭圣谛．苦灭道迹圣谛如实知。是名慧根\n",
              "佛说此经已。诸比丘闻佛所说。欢喜奉行\n",
              "（六四八）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。如上说。差别者。若比丘于此五根如实观察已。于三结断知。何等为三。谓身见．戒取．疑。是名须陀洹。不堕恶趣。决定正向三菩提。七有天人往生。究竟苦边\n",
              "佛说此经已。诸比丘闻佛所说。欢喜奉行\n",
              "（六四九）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。如上说。差别者。若比丘于此五根如实观察已。得尽诸漏。离欲解脱。是名阿罗汉。诸漏已尽。所作已作。离诸重担。逮得己利。尽诸有结。正智心得解脱\n",
              "佛说此经已。诸比丘闻佛所说。欢喜奉行\n",
              "（六五○）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。如上说。差别者。诸比丘。若我于此信根．信根集．信根灭．信根灭道迹不如实知者。我终不得于诸天．魔．梵．沙门．婆罗门中。为出为离。心离颠倒。亦不得成阿耨多罗三藐三菩提。如信根。精进根．念根．定根．慧根亦如是说\n",
              "诸比丘。我于此信根正智如实观察故。信根集．信根灭．信根灭道迹正智如实观察故。我于诸天．魔．梵．沙门．婆罗门众中。为出为离。心离颠倒。成阿耨多罗三藐三菩提。如信根。精进．念．定．慧根亦如是说\n",
              "佛说此经已。诸比丘闻佛所说。欢喜奉行\n",
              "（六五一）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。如上说。差别者。诸比丘。我此信根集．信根没．信根味．信根患．信根离不如实知者。我不得于诸天．魔．梵．沙门．婆罗门众中。为解脱。为出为离。心离颠倒。成阿耨多罗三藐三菩提。如是精进根．念根．定根．慧根亦如是说\n",
              "诸比丘。我于信根．信根集．信根没．信根味．信根患．信根离如实知故。于诸天．魔．梵．沙门．婆罗门众中。为解脱。为出为离。心离颠倒。得成阿耨多罗三藐三菩提\n",
              "佛说此经已。诸比丘闻佛所说。欢喜奉行\n",
              "（六五二）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。如上说。差别者。若比丘于此五根若利．若满足。得阿罗汉。若软．若劣。得阿那含。若软．若劣。得斯陀含。若软．若劣。得须陀洹。满足者成满足事。不满足者成不满足事。于此五根不空无果。若于此五根一切无者。我说彼为外道凡夫之数\n",
              "佛说此经已。诸比丘闻佛所说。欢喜奉行\n",
              "（六五三）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。如上说。差别者。若比丘于彼五根增上明利满足者。得阿罗汉俱分解脱。若软．若劣者。得身证。于彼若软．若劣。得见到。于彼若软．若劣。得信解脱。于彼若软．若劣。得一种。于彼若软．若劣。得斯陀含。于彼若软．若劣。得家家。于彼若软．若劣。得七有。于彼若软．若劣。得法行。于彼若软．若劣。得信行。是名比丘根波罗蜜因缘知果波罗蜜。果波罗蜜因缘知人波罗蜜。如是满足者作满足事。减少者作减少事。彼诸根则不空无果。若无此诸根者。我说彼为作凡夫数\n",
              "佛说此经已。诸比丘闻佛所说。欢喜奉行\n",
              "（六五四）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。有五根。何等为五。谓信根．精进根．念根．定根．慧根。此五根。一切皆为慧根所摄受。譬如堂阁众材。栋为其首。皆依于栋。以摄持故。如是五根。慧为其首。以摄持故\n",
              "佛说此经已。诸比丘闻佛所说。欢喜奉行\n",
              "（六五五）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。有五根。何等为五。谓信根．精进根．念根．定根．慧根。信根者。当知是四不坏净。精进根者。当知是四正断。念根者。当知是四念处。定根者。当知是四禅。慧根者。当知是四圣谛。此诸功德。一切皆是慧为其首。以摄持故\n",
              "乃至佛说此经已。诸比丘闻佛所说。欢喜奉行\n",
              "（六五六）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。有五根。何等为五。信根．精进根．念根．定根．慧根。若圣弟子成就慧根者。能修信根。依离．依无欲．依灭．向于舍。是名信根成就。信根成就。即是慧根。如信根。如是精进根．念根．定根．慧根亦如是说。是故就此五根。慧根为其首。以摄持故。譬如堂阁。栋为其首。众材所依。以摄持故。如是五根。慧为其首。以摄持故\n",
              "佛说此经已。诸比丘闻佛所说。欢喜奉行\n",
              "（六五七）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。有五根。何等为五。信根．精进根．念根．定根．慧根。若圣弟子成就信根者。作如是学。圣弟子无始生死。无明所著。爱所系。众生长夜生死。往来流驰。不知本际。有因故有生死。因永尽者。则无生死。无明大闇聚障碍。谁般涅槃。唯苦灭．苦息．清凉．没。如信根。如是精进根．念根．定根．慧根亦如是说此五根。慧为首。慧所摄持。譬如堂阁。栋为首。栋所摄持\n",
              "佛说此经已。诸比丘闻佛所说。欢喜奉行\n",
              "（六五八）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。有五根。信根．精进根．念根．定根．慧根。何等为信根。谓圣弟子于如来所起信心。根本坚固。诸天．魔．梵．沙门．婆罗门及诸世间法所不能坏。是名信根。何等为精进根。谓四正断。何等为念根。谓四念处。何等为定根。谓四禅。何等为慧根。谓四圣谛。此诸功德。皆以慧为首。譬如堂阁。栋为其首\n",
              "佛说此经已。诸比丘闻佛所说。欢喜奉行\n",
              "（六五九）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。有五根。何等为五。谓信根．精进根．念根．定根．慧根。何等为信根。若圣弟子于如来发菩提心所得净信心。是名信根。何等为精进根。于如来发菩提心所起精进方便。是名精进根。何等念根。于如来初发菩提心所起念根。何等为定根。于如来初发菩提心所起三昧。是名定根。何等为慧根。于如来初发菩提心所起智慧。是名慧根。所余堂阁。譬如上说\n",
              "佛说此经已。诸比丘闻佛所说。欢喜奉行\n",
              "（六六○）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。有五根。何等为五。谓信根．精进根．念根．定根．慧根。于此五根修习多修习。过去．未来．现在一切苦断\n",
              "佛说此经已。诸比丘闻佛所说。欢喜奉行\n",
              "如苦断。如是究竟苦边．苦尽．苦息．苦没。度苦流。于缚得解。害诸色。过去．未来．现在一切漏尽亦如是说\n",
              "（六六一）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。有二种力。何等为二。谓数力及修力。何等为数力。谓圣弟子空闲林中树下。作如是思惟。身恶行现法。后世受于恶报。我若行身恶行者。我当自悔。教他亦悔。我大师亦当悔。我大德梵行亦当悔。我以法责我恶名流布。身坏命终。当生恶趣泥犁中。如是现法后报。身恶行断。修身善行。如身恶行。口．意恶行亦如是说。是名数力。何等为修力。若比丘学于数力。圣弟子数力成就已。随得修力。得修力已。修力满足\n",
              "佛说此经已。诸比丘闻佛所说。欢喜奉行\n",
              "（六六二）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。如上说。差别者。圣弟子学数力成就已。贪．恚．痴若节若尽。如是圣弟子依于数力。尽立数力。随得修力。得修力已。修力满足\n",
              "佛说此经已。诸比丘闻佛所说。欢喜奉行\n",
              "（六六三）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。如上说。差别者。何等为修力。谓修四念处\n",
              "佛说此经已。诸比丘闻佛所说。欢喜奉行\n",
              "如四念处。如是修四正断．四如意足．五根．五力．七觉分．八圣道分．四道．四法句．止观亦如是说\n",
              "（六六四）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。有三种力。何等为三。谓信力．精进力．慧力。复次三力。何等为三。谓信力．念力．慧力。复次三力。何等为三。谓信力．定力．慧力\n",
              "佛说此经已。诸比丘闻佛所说。欢喜奉行\n",
              "（六六五）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。有三力。谓信力．精进力．慧力。如是。比丘。当作是学。我当成就信力．精进力．慧力\n",
              "佛说此经已。诸比丘闻佛所说。欢喜奉行\n",
              "如精进力。念力．定力亦如是说\n",
              "（六六六）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。有三力。信力．念力．慧力。何等为信力。谓圣弟子于如来所入于净信。根本坚固。诸天．魔．梵．沙门．婆罗门及诸同法所不能坏。是名信力。何等为精进力。谓修四正断。何等为慧力。谓四圣谛\n",
              "佛说此经已。诸比丘闻佛所说。欢喜奉行\n",
              "余二力如上说\n",
              "（六六七）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。有四力。何等为四。谓信力．精进力．念力．慧力。复次四力。信力．念力．定力．慧力。复次四力。觉力．精进力．无罪力．摄力\n",
              "此诸经如上三力说。差别者。何等为觉力。于善．不善法如实知。有罪．无罪。习近．不习近。卑法．胜法。黑法．白法。有分别法．无分别法。缘起法．非缘起法如实知。是名觉力。何等为精进力。谓四正断。如前广说。何等为无罪力。谓无罪身．口．意。是名无罪力。何等为摄力。谓四摄事。惠施．爱语．行利．同利\n",
              "佛说此经已。诸比丘闻佛所说。欢喜奉行\n",
              "（六六八）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。如上说。差别者。若最胜施者。谓法施。最胜爱语者。谓善男子乐闻。应时说法。行利最胜者。诸不信者能令入信。建立于信。立戒者以净戒。悭者以施。恶智者以正智令入建立。同利最胜者。谓阿罗汉以阿罗汉．阿那含以阿那含．斯陀含以斯陀含．须陀洹以须陀洹．净戒者以净而授于彼\n",
              "佛说此经已。诸比丘闻佛所说。欢喜奉行\n",
              "（六六九）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。如上说。差别者。若所有法。是众之所取。一切皆是四摄事。或有一取施者。或一取爱语者。或一取行利者。或一取同利者。过去世时。过去世众。以有所取者。亦是四摄事。未来世众。当有所取者。亦是四摄事。或一取施者。或一取爱语。或一取行利者。或一取同利\n",
              "尔时。世尊即说偈言\n",
              "布施及爱语　　或有行利者\n",
              "同利诸行生　　各随其所应\n",
              "以此摄世间　　犹车因釭运\n",
              "世无四摄事　　母恩子养忘\n",
              "亦无父等尊　　谦下之奉事\n",
              "以有四摄事　　随顺之法故\n",
              "是故有大士　　德被于世间\n",
              "佛说此经已。诸比丘闻佛所说。欢喜奉行\n",
              "（六七○）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。有四力。何等为四。谓觉力．精进力．无罪力．摄力。如上说。若比丘成就此四力者。得离五恐怖。何等五。谓不活恐怖．恶名恐怖．众中恐怖．死恐怖．恶趣恐怖。是名五恐怖\n",
              "佛说此经已。诸比丘闻佛所说。欢喜奉行\n",
              "（六七一）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。如上说。差别者。圣弟子成就此四力者。当作是学。我不畏不活。我何缘畏不活。若身行不净行．口不净行．意不净行。作诸邪贪。不信．懈怠．不精进．失念．不定．恶慧．悭不摄者。彼应畏不活。我有四力。谓觉力．精进力．无罪力．摄力。有此四力成就故。不应畏如不活畏。如是恶名畏．众中畏．死畏．恶趣畏亦如上说\n",
              "佛说此经已。诸比丘闻佛所说。欢喜奉行\n",
              "（六七二）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。有四力。觉力．精进力．无罪力．摄力。何等为觉力。谓慧．大慧．深慧．难胜慧。是名觉力。何等为精进力。若于不善法不善数．黑黑数．有罪有罪数．不应亲近不应亲近数。离此诸法已。若诸余善善数．白白数．无罪无罪数．应亲近应亲近数。如此等修习。增上精勤．欲．方便．堪能。正念正知而学。是名精进力。无罪力．摄力如上修多罗说\n",
              "佛说此经已。诸比丘闻佛所说。欢喜奉行\n",
              "（六七三）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。有五力。何等为五。信力．精进力．念力．定力．慧力\n",
              "佛说是经已。诸比丘闻佛所说。欢喜奉行\n",
              "（六七四）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。如上说。差别者。诸比丘当作是学。我当勤加精进。成就信力．精进力．念力．定力．慧力\n",
              "佛说此经已。诸比丘闻佛所说。欢喜奉行\n",
              "（六七五）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。如上说。差别者。彼信力。当知是四不坏净。精进力者。当知是四正断。念力者。当知四念处。定力者。当知是四禅。慧力者。当知是四圣谛\n",
              "佛说此经已。诸比丘闻佛所说。欢喜奉行\n",
              "（六七六）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。如上说。差别者。是故。诸比丘。当作是学。我成就信力．精进力．念力．定力．慧力\n",
              "佛说此经已。诸比丘闻佛所说。欢喜奉行\n",
              "（六七七）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。有五学力。何等为五。谓信力是学力．精进力是学力．惭力是学力．愧力是学力．慧力是学力\n",
              "佛说此经已。诸比丘闻佛所说。欢喜奉行\n",
              "（六七八）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。如上说。差别者。诸比丘。当作是学。我当成就信力是学力．成就精进力是学力．成就惭力是学力．成就愧力是学力．成就慧力是学力\n",
              "佛说此经已。诸比丘闻佛所说。欢喜奉行\n",
              "（六七九）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。如上说。差别者。何等信力是学力。于如来所善入于信。根本坚固。诸天．魔．梵．沙门．婆罗门及余同法所不能坏。何等为精进力是学力。谓四正断。如前广说。何等为惭力是学力。谓羞耻。耻于起恶不善法诸烦恼数。受诸有炽然苦报。于未来世生．老．病．死．忧．悲．苦恼。是名惭力是学力。何等为愧力是学力。谓诸可愧事而愧。愧起诸恶不善法烦恼数。受诸有炽然苦报。于未来世生．老．病．死．忧．悲．苦恼。是名愧力是学力。何等为慧力是学力。谓圣弟子住于智慧。成就世间生灭智慧。贤圣出厌离。决定正尽苦。是名慧力是学力\n",
              "佛说此经已。诸比丘闻佛所说。欢喜奉行\n",
              "（六八○）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。如上所说。差别者。是故。诸比丘。当作是学。我当成就信力是学力。精进力．惭力．愧力．慧力是学力\n",
              "佛说此经已。诸比丘闻佛所说。欢喜奉行\n",
              "（六八一）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。若比丘于善法若变．若退．若不久住者。他人当以五种白法来呵责汝。何等为五。言汝不以信入于善法。若依信者。能离不善法。修诸善法。汝无精进．无惭．无愧．无慧入于善法故。若依慧者。能离诸不善法。修诸善法\n",
              "若比丘于正法不变．不退．久住者。他人当以五种白法来庆慰汝。何等为五。正信入于善法。若依信者。离不善法。修诸善法。精进．惭．愧．慧入于善法。若依慧者。离不善法。修诸善法\n",
              "佛说此经已。诸比丘闻佛所说。欢喜奉行\n",
              "（六八二）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。若比丘还戒者．退戒者。他人当以五种白法来呵责汝。何等为五。若比丘不以信入于善法。若依信者。离不善法。修诸善法。不以精进．惭．愧．慧入于善法。若依慧者。离不善法。修诸善法。若比丘尽其寿命。纯一满净。梵行清白者。他人当以五种白法来庆慰汝。如上说\n",
              "佛说此经已。诸比丘闻佛所说。欢喜奉行\n",
              "（六八三）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。若比丘若不欲令恶不善法生者。唯有信善法。若信退灭者。不信永住。诸不善法则生。乃至欲令恶不善法不生者。唯有精进．惭．愧．慧。若精进．惭．愧．慧力退灭。恶慧永住者。恶不善法则生。若比丘依于信者。则离不善法。修诸善法。依精进．惭．愧．慧者。则离不善法。修诸善法\n",
              "佛说此经已。诸比丘闻佛所说。欢喜奉行\n",
              "（六八四）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。若比丘于色生厌．离欲．灭尽．不起．解脱。是名阿罗诃三藐三佛陀。受．想．行．识亦如是说。若复比丘于色生厌．离欲．不起．解脱者。是名阿罗汉慧解脱。受．想．行．识亦如是说。诸比丘。如来应等正觉．阿罗汉慧解脱有何种种别异\n",
              "诸比丘白佛。世尊是法根．法眼．法依。唯愿为说。诸比丘闻已。当受奉行\n",
              "佛告比丘。谛听。善思。当为汝说。如来．应．等正觉者。先未闻法。能自觉知。现法身知。得三菩提。于未来世能说正法。觉诸声闻。所谓四念处．四正断．四如意足．五根．五力．七觉分．八圣道分。是名如来．应．等正觉。所未得法能得。未制梵行能制。能善知道．善说道。为众将导。然后声闻成就随法随道。乐奉大师教诫．教授。善于正法。是名如来应等正觉．阿罗汉慧解脱种种别异\n",
              "复次。五学力．如来十力。何等为学力。谓信力．精进力．念力．定力．慧力。何等为如来十力。谓如来处非处如实知。是名如来初力。若成就此力者。如来．应．等正觉得先佛最胜处智。转于梵轮。于大众中能师子吼而吼\n",
              "复次。如来于过去．未来．现在业法。受因事报如实知。是名第二如来力。如来．应．等正觉成就此力。得先佛最胜处。能转梵轮。于大众中作师子吼而吼\n",
              "复次。如来．应．等正觉禅解脱。三昧正受。染恶清净。处净如实知。是名如来第三力。若此力成就。如来．应．等正觉得先佛最胜处智。能转梵轮。于大众中师子吼而吼\n",
              "复次。如来知众生种种诸根差别如实知。是名如来第四力。若成就此力。如来．应．等正觉得先佛最胜处智。能转梵轮。于大众中师子吼而吼\n",
              "复次。如来悉知众生种种意解如实知。是名第五如来力。若此力成就。如来．应．等正觉得先佛最胜处智。能转梵轮。于大众中师子吼而吼\n",
              "复次。如来悉知世间众生种种诸界如实知。是名第六如来力。若于此力成就。如来．应．等正觉得先佛最胜处智。能转梵轮。于大众中师子吼而吼\n",
              "复次。如来于一切至处道如实知。是名第七如来力。若此力成就。如来．应．等正觉得先佛最胜处智。能转梵轮。于大众中师子吼而吼\n",
              "复次。如来于过去宿命种种事忆念。从一生至百千生。从一劫至百千劫。我尔时于彼生如是族．如是姓．如是名．如是食．如是苦乐觉．如是长寿．如是久住．如是寿分齐。我于彼处死此处生。彼处生．此处死。如是行．如是因．如是方。宿命所更悉如实知。是名第八如来力。若此力成就。如来．应．等正觉得先佛最胜处智。能转梵轮。于大众中师子吼而吼\n",
              "复次。如来以天眼净过于人眼。见众生死时．生时。妙色．恶色．下色．上色。向于恶趣．向于善趣．随业法受悉如实知。此众生身恶业成就。口．意恶业成就。谤毁贤圣。受邪见业。以是因缘。身坏命终。堕恶趣。生地狱中。此众生身善行。口．意善行。不谤贤圣。正见业法受。彼因彼缘。身坏命终。生善趣天上悉如实知。是名第九如来力。若此力成就。如来．应．等正觉得先佛最胜处智。能转梵轮。于大众中师子吼而吼\n",
              "复次。如来诸漏已尽。无漏心解脱．慧解脱。现法自知身作证。我生已尽。梵行已立。所作已作。自知不受后有。是名第十如来力。若此力成就。如来．应．等正觉得先佛最胜处智。能转梵轮。于大众中师子吼而吼。如此十力。唯如来成就。是名如来与声闻种种差别\n",
              "佛说此经已。诸比丘闻佛所说。欢喜奉行\n",
              "（六八五）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。譬如婴儿。父母生已。付其乳母。随时摩拭。随时沐浴。随时乳哺。随时消息。若乳母不谨慎者。儿或以草．以土诸不净物着其口中。乳母当即教令除去。能时除却者善。儿不能自却者。乳母当以左手持其头。右手探其哽。婴儿当时虽苦。乳母要当苦探其哽。为欲令其子长夜安乐故\n",
              "佛告诸比丘。若婴儿长大。有所识别。复持草．土诸不净物着口中不\n",
              "比丘白佛。不也。世尊。婴儿长大。有所别知。尚不以脚触诸不净物。况着口中\n",
              "佛告比丘。婴儿小时。乳母随时料理消息。及其长大。智慧成就。乳母放舍。不勤消息。以其长大不自放逸故。如是。比丘。若诸声闻始学。智慧未足。如来以法随时教授而消息之。若久学智慧深固。如来放舍。不复随时殷勤教授。以其智慧成就不放逸故。是故。声闻五种学力。如来成就十种智力。如上广说\n",
              "佛说此经已。诸比丘闻佛所说。欢喜奉行\n",
              "（六八六）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。如来有六种力。若六种力成就。如来．应．等正觉得先佛最胜处智。能转梵轮。于大众中师子吼而吼。谓处非处如实知。如来初力\n",
              "复次。过去．未来．现在心乐法受如实知。如上广说。是名第二如来力\n",
              "复次。如来禅．解脱．三昧．正受如实知。如上广说。是名如来第三力\n",
              "复次。如来过去种种宿命之事如实知。如上广说。是名如来第四力\n",
              "复次。如来天眼净过于人眼。见诸众生死此生彼。如上广说。是名如来第五力\n",
              "复次。如来结漏已尽。无漏心解脱．慧解脱。如上广说。乃至于众中师子吼而吼。是名如来第六力\n",
              "佛说此经已。诸比丘闻佛所说。欢喜奉行\n",
              "（六八七）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。如上说。差别者。若有来问我如来处非处力。如如来处非处智力所知见觉。成等正觉。为彼记说\n",
              "若复来问如来自以乐受智力。如如来自以乐受智力所知见觉。成等正觉。为彼记说。是名第二如来智力\n",
              "若有来问如来禅定．解脱．三昧．正受智力。如如来禅定．解脱．三昧．正受。为彼记说\n",
              "若有来问宿命所更智力。如如来宿命所更所知见觉。为彼记说\n",
              "若有来问如来天眼智力。如如来天眼所见。为彼记说\n",
              "若有来问如来漏尽智力。如如来漏尽智力所知见觉。为彼记说\n",
              "佛说此经已。诸比丘闻佛所说。欢喜奉行\n",
              "（六八八）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。有七力。何等为七。信力．精进力．惭力．愧力．念力．定力．慧力\n",
              "尔时。世尊即说偈言\n",
              "信力精进力　　惭力及愧力\n",
              "正念定慧力　　是说名七力\n",
              "成就七力者　　得尽诸有漏\n",
              "佛说此经已。诸比丘闻佛所说。欢喜奉行\n",
              "（六八九）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。有七力。如上说。差别者。是故。比丘。当如是学。我当成就信力。如是精进力．惭力．愧力．念力．定力．慧力亦当学\n",
              "佛说此经已。诸比丘闻佛所说。欢喜奉行\n",
              "（六九○）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。有七力。如上说。差别者。尔时。世尊即说偈言\n",
              "信力精进力　　及说惭愧力\n",
              "念力定慧力　　是名为七力\n",
              "七力成就者　　疾断诸有漏\n",
              "佛说此经已。诸比丘闻佛所说。欢喜奉行\n",
              "（六九一）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。有七力。何等为七。信力．精进力．惭力．愧力．念力．定力．慧力。何等为信力。于如来所起信心。深入坚固。诸天．魔．梵．沙门．婆罗门及余同法所不能坏。是名信力。何等为精进力。谓四正断。如上广说。何等为惭力。谓耻恶不善法。如上说。何等为愧力。于可愧事愧。愧起恶不善法。如上说。何等为念力。谓四念处。如上说。何等为定力。谓四禅。如上说。何等为慧力。谓四圣谛。如上说\n",
              "佛说此经已。诸比丘闻佛所说。欢喜奉行\n",
              "（六九二）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。有八力。何等为八。谓自在王者力．断事大臣力．结恨女人力．啼泣婴儿力．毁呰愚人力．审谛黠慧力．忍辱出家力．计数多闻力\n",
              "佛说此经已。诸比丘闻佛所说。欢喜奉行\n",
              "（六九三）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。如上说。差别者。谓自在王力者。王者现自在威力。断事大臣力者。大臣现断事之力。结恨女人力者。女人之法现结恨力。啼泣婴儿力者。婴儿之法现啼泣力。毁呰愚人力者。愚人之法触事毁呰。审谛黠慧力者。智慧之人常现审谛。忍辱出家力者。出家之人常现忍辱。计数多闻力者。多闻之人常现思惟计数\n",
              "佛说此经已。诸比丘闻佛所说。欢喜奉行\n",
              "（六九四）\n",
              "如是我闻\n",
              "一时。佛住舍卫国祇树给孤独园\n",
              "尔时。尊者舍利弗诣世尊所。稽首礼足。退坐一面。白佛言。世尊。漏尽比丘有几力\n",
              "佛告舍利弗。漏尽比丘有八力。何等为八。谓漏尽比丘心顺趣于离．流注于离．浚输于离。顺趣于出．流注于出．浚输于出。顺趣涅槃．流注涅槃．浚输涅槃。若见五欲。犹见火坑。如是见已。于欲念．欲受．欲着。心不永住。修四念处．四正断．四如意足．五根．五力．七觉分．八圣道分\n",
              "佛说此经已。尊者舍利弗闻佛所说。欢喜奉行\n",
              "（六九五）\n",
              "如尊者舍利弗问经。如是异比丘问佛\n",
              "（六九六）\n",
              "问诸比丘经亦如上说\n",
              "（六九七）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。有九力。何等为九力。谓信力．精进力．惭力．愧力．念力．定力．慧力．数力．修力\n",
              "佛说此经已。诸比丘闻佛所说。欢喜奉行\n",
              "（六九八）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。有九力。何等为九。谓信力．精进力．惭力．愧力．念力．定力．慧力．数力．修力。何等为信力。于如来所起正信心。深入坚固。如上说。何等为精进力。谓四正断。如上说。何等为惭力。如上说。何等为愧力。如上说。何等为念力。谓内身身观住。如上说。何等为定力。谓四禅。何等为慧力。谓四圣谛。何等为数力。谓圣弟子若于闲房．树下作如是学。身．口．恶行者于现法后世当受恶报。如上广说。何等为修力。谓修四念处。如前说\n",
              "佛说此经已。诸比丘闻佛所说。欢喜奉行\n",
              "（六九九）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。有十力。何等为十。自在王者力．断事大臣力．机关工巧力．刀剑贼盗力．怨恨女人力．啼泣婴儿力．毁呰愚人力．审谛黠慧力．忍辱出家力．计数多闻力\n",
              "佛说此经已。诸比丘闻佛所说。欢喜奉行\n",
              "（七○○）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。如上说。差别者。谓自在王力者。王者现自在威力。断事大臣力者。大臣现断事之功力。机关工巧力。造机关者。现其工巧力。刀剑盗贼力。盗贼必现刀剑力。计数多闻力者。凡思惟计数现多闻之力\n",
              "佛说此经已。诸比丘闻佛所说。欢喜奉行\n",
              "（七○一）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。有十种如来力。若此力成就。如来．应．等正觉得先佛最胜处。能转梵轮。于大众中师子吼而吼。何等为十。谓如来处非处如实知。是名初力。乃至漏尽。如上说\n",
              "佛说此经已。诸比丘闻佛所说。欢喜奉行\n",
              "（七○二）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。如上说。差别者。若有来问如来处非处智力。如如来处非处智力所知所见所觉。成等正觉。为彼记说。如是乃至漏尽智力。广说如上\n",
              "佛说此经已。诸比丘闻佛所说。欢喜奉行\n",
              "（七○三）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。若所有法。彼彼意解作证。悉皆如来无畏智所生。若比丘来为我声闻。不谄不伪。质直心生。我则教诫．教授为其说法。晨朝为彼教诫．教授说法。至日中时得胜进处。若日暮时为彼教诫．教授说法。至晨朝时得胜进处。如是教授已。彼生正直心。实则知实．不实知不实。上则知上．无上则知无上。当知．当见．当得．当觉者。皆悉了知。斯有是处\n",
              "谓五学力．十种如来力。何等为五学力。谓信力．精进力．念力．定力．慧力。如来十种力。何等为十。谓是处如实知非处。如上十力广说。若有来问处非处智力者。如如来处非处智等正觉所知所见所觉。为彼记说。乃至漏尽智力。亦如是说。诸比丘。处非处智力者。我说是定非不定。乃至漏尽智者。我说是定非不定。定者正道。非定者邪道\n",
              "佛说此经已。诸比丘闻佛所说。欢喜奉行\n",
              "（七○四）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。若不正思惟者。未起贪欲盖则起。已起贪欲盖重生令增广。未起嗔恚．睡眠．掉悔．疑盖则起。已起嗔恚．睡眠．掉悔．疑盖重生令增广。未起念觉支不起。已起念觉支则退。未起择法．精进．猗．喜．定．舍觉支不起。已起择法．精进．猗．喜．定．舍觉支则退\n",
              "若比丘正思惟者。未起贪欲盖不起。已起贪欲盖令灭。未起嗔恚．睡眠．掉悔．疑盖不起。已起嗔恚．睡眠．掉悔．疑盖则断。未起念觉支则起。已起者重生令增广。未起择法．精进．猗．喜．定．舍觉支则起。已起者重生令增广\n",
              "佛说此经已。诸比丘闻佛所说。欢喜奉行\n",
              "（七○五）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。有五退法。何等为五。谓贪欲．嗔恚．睡眠．掉悔．疑盖。是则退法。若修习七觉支。多修习令增广。是则不退法。何等为七。谓念觉支．择法觉支．精进觉支．猗觉支．喜觉支．定觉支．舍觉支。是名不退法\n",
              "佛说此经已。诸比丘闻佛所说。欢喜奉行\n",
              "（七○六）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。有五法。能为黑闇。能为无目。能为无智。能羸智慧。非明．非等觉。不转趣涅槃。何等为五。谓贪欲．嗔恚．睡眠．掉悔．疑。如此五法能为黑闇。能为无目。能为无智。非明．非正觉。不转趣涅槃\n",
              "若有七觉支。能作大明。能为目。增长智慧。为明．为正觉。转趣涅槃。何等为七。谓念觉支．择法觉支．精进觉支．猗觉支．喜觉支．定觉支．舍觉支。为明．为目。增长智慧。为明．为正觉。转趣涅槃\n",
              "佛说此经已。诸比丘闻佛所说。欢喜奉行\n",
              "（七○七）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。有五障．五盖。烦恼于心。能羸智慧。障阂之分。非明．非正觉。不转趣涅槃。何等为五。谓贪欲盖．嗔盖．睡眠盖．掉悔盖．疑盖。如此五盖。为覆为盖。烦恼于心。令智慧羸。为障阂分。非明．非等觉。不转趣涅槃\n",
              "若七觉支。非覆非盖。不恼于心。增长智慧。为明．为正觉。转趣涅槃。何等为七。谓念觉支等。如上说。乃至舍觉支。如此七觉支。非翳非盖。不恼于心。增长智慧。为明．为正觉。转趣涅槃。尔时。世尊即说偈曰\n",
              "贪欲嗔恚盖　　睡眠掉悔疑\n",
              "如此五种盖　　增长诸烦恼\n",
              "此五覆世间　　深着难可度\n",
              "障蔽于众生　　令不见正道\n",
              "若得七觉支　　则能为照明\n",
              "唯此真谛言　　等正觉所说\n",
              "念觉支为首　　择法正思惟\n",
              "精进猗喜觉　　三昧舍觉支\n",
              "如此七觉支　　牟尼之正道\n",
              "随顺大仙人　　脱生死怖畏\n",
              "佛说此经已。诸比丘闻佛所说。欢喜奉行\n",
              "（七○八）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。若族姓子舍诸世务。出家学道。剃除须发。着袈裟正信非家。出家学道。如是出家。而于其中。有愚痴士夫依止聚落城邑。晨朝着衣持钵。入村乞食。不善护身。不守根门。不摄其念。观察女人少壮好色而生染着。不正思惟。心驰取相。趣色欲想。为欲心炽盛。烧心烧身。返俗还戒而自退没。厌离俗务。出家学道而反染着。增诸罪业而自破坏。沈翳没溺\n",
              "有五种大树。其种至微。而树生长巨大。而能映障众杂小树。荫翳萎悴。不得生长。何等五。谓揵遮耶树．迦捭多罗树．阿湿波他树．优昙钵罗树．尼拘留他树。如是五种心树。种子至微。而渐渐长大。荫覆诸节。能令诸节荫覆堕卧。何等为五。谓贪欲盖渐渐增长。睡眠．掉悔．疑盖渐渐增长。以增长故。令善心荫覆堕卧。\n",
              "若修习七觉支。多修习已。转成不退。何等为七。谓念觉支．择法．精进．猗．喜．定．舍觉支。如是七觉支。修习多修习已。转成不退转\n",
              "佛说此经已。诸比丘闻佛所说。欢喜奉行\n",
              "（七○九）\n",
              "如是我闻\n",
              "一时。佛住舍卫国祇树给孤独园\n",
              "若比丘专一其心。侧听正法。能断五法。修习七法。令其转进满足。何等为断五法。谓贪欲盖．嗔恚盖．睡眠盖．掉悔盖．疑盖。是名五法断。何等修习七法。谓念觉支．择法觉支．精进觉支．猗觉支．喜觉支．定觉支．舍觉支。修此七法。转进满足\n",
              "佛说此经已。诸比丘闻佛所说。欢喜奉行\n",
              "（七一○）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。圣弟子清净信心。专精听法者。能断五法。修习七法。令其满足。何等为五。谓贪欲盖。嗔恚．睡眠．掉悔．疑。此盖则断。何等七法。谓念觉支。择法．精进．猗．喜．定．舍觉支。此七法修习满足净信者。谓心解脱。智者谓慧解脱。贪欲染心者。不得．不乐。无明染心者。慧不清净。是故。比丘。离贪欲者心解脱。离无明者慧解脱。若彼比丘离贪欲。心解脱。得身作证。离无明。慧解脱。是名比丘断爱缚．结。慢无间等。究竟苦边\n",
              "佛说此经已。诸比丘闻佛所说。欢喜奉行\n",
              "（七一一）\n",
              "如是我闻\n",
              "一时。佛住王舍城耆阇崛山中\n",
              "时。有无畏王子。日日步涉。仿佯游行。来诣佛所。与世尊面相问讯慰劳已。退坐一面。白佛言。世尊。有沙门．婆罗门作如是见。作如是说。无因．无缘众生烦恼。无因．无缘众生清净。世尊复云何\n",
              "佛告无畏。沙门．婆罗门为其说。不思而说。愚痴．不辨．不善。非知思。不知量。作如是说。无因．无缘众生烦恼。无因．无缘众生清净。所以者何。有因．有缘众生烦恼。有因．有缘众生清净故。何因．何缘众生烦恼。何因．何缘众生清净。谓众生贪欲增上。于他财物．他众具而起贪言。此物于我有者。好．不离．爱乐。于他众生而起恨心．凶心。计挍．欲打．欲缚．欲伏。加诸不道。为造众难。不舍嗔恚。身睡眠．心懈怠．心掉动。内不寂静。心常疑惑。过去疑．未来疑．现在疑。无畏。如是因．如是缘众生烦恼。如是因．如是缘众生清净\n",
              "无畏白佛。瞿昙。一分之盖。足烦恼心。况复一切。无畏白佛。瞿昙。何因．何缘众生清净\n",
              "佛告无畏。若婆罗门有一胜念。决定成就。久时所作。久时所说。能随忆念。当于尔时习念觉支。修念觉已。念觉满足。念觉满足已。则于选择分别思惟。尔时择法觉支修习。修择法觉支已。择法觉支满足。彼选择分别思量法已。则精进方便。精进觉支于此修习。修精进觉支已。精进觉支满足。彼精进方便已。则欢喜生。离诸食想。修喜觉支。修喜觉支已。则喜觉支满足。喜觉支满足已。身心猗息。则修猗觉支。修猗觉支已。猗觉满足。身猗息已。则爱乐。爱乐已心定。则修定觉支。修定觉支已。定觉满足。定觉满足已。贪忧灭。则舍心生。修舍觉支。修舍觉支已。舍觉支满足。如是。无畏。此因．此缘众生清净\n",
              "无畏白瞿昙。若一分满足。令众生清净。况复一切。无畏白佛。瞿昙。当何名此经。云何奉持\n",
              "佛告无畏王子。当名此为觉支经\n",
              "无畏白佛。瞿昙。此为最胜觉分。瞿昙。我是王子。安乐亦常求安乐。而希出入。今来上山。四体疲极。得闻瞿昙说觉支经。悉忘疲劳\n",
              "佛说此已。王子无畏闻佛所说。欢喜随喜。从座起。稽首礼佛足而去\n"
            ]
          },
          {
            "id": 27,
            "level": 3,
            "title": "第二十七卷",
            "brief": "",
            "media": "858-27.m4a",
            "page": [
              "（七一二）\n",
              "如是我闻\n",
              "一时。佛住王舍城耆阇崛山。如上说。差别者。有沙门．婆罗门作如是见．如是说。无因．无缘众生无智．无见。无因．无缘众生智．见\n",
              "如是广说。乃至无畏王子闻佛所说。欢喜随喜。礼佛足而去\n",
              "（七一三）\n",
              "如是我闻\n",
              "一时。佛住舍卫国祇树给孤独园。\n",
              "时。有众多比丘晨朝着衣持钵。入舍卫城乞食。时。众多比丘作是念。今日太早。乞食时未至。我等且过诸外道精舍\n",
              "众多比丘即入外道精舍。与诸外道共相问讯慰劳。问讯慰劳已。于一面坐已。诸外道问比丘言。沙门瞿昙为诸弟子说法。断五盖覆心。慧力羸。为障碍分。不转趣涅槃。住四念处。修七觉意。我等亦复为诸弟子说断五盖覆心。慧力羸。善住四念处。修七觉分。我等与彼沙门瞿昙有何等异。俱能说法\n",
              "时。众多比丘闻外道所说。心不喜悦。反呵骂。从座起去。入舍卫城。乞食已。还精舍。举衣钵。洗足已。往诣佛所。稽首佛足。退坐一面。以诸外道所说。具白世尊\n",
              "尔时。世尊告众多比丘。彼外道说是语时。汝等应反问言。诸外道。五盖者。种应有十。七觉者。种应有十四。何等为五盖之十．七觉之十四。如是问者。彼诸外道则自骇散。说诸外道法。嗔恚．憍慢．毁呰．嫌恨．不忍心生。或默然低头。失辩潜思。所以者何。我不见诸天．魔．梵．沙门．婆罗门．天．人众中。闻我所说欢喜随顺者。唯除如来及声闻众于此闻者\n",
              "诸比丘。何等为五盖之十。谓有内贪欲。有外贪欲。彼内贪欲者即是盖。非智非等觉。不转趣涅槃。彼外贪欲即是盖。非智非等觉。不转趣涅槃。谓嗔恚有嗔恚相。若嗔恚及嗔恚相即是盖。非智非等觉。不转趣涅槃。有睡有眠。彼睡彼眠即是盖。非智非等觉。不转趣涅槃。有掉有悔。彼掉彼悔即是盖。非智非等觉。不转趣涅槃。有疑善法。有疑不善法。彼善法疑．不善法疑即是盖。非智非等觉。不转趣涅槃。是名五盖说十\n",
              "何等为七觉分说十四。有内法心念住。有外法心念住。彼内法念住即是念觉分。是智是等觉。能转趣涅槃。彼外法念住即是念觉分。是智是等觉。能转趣涅槃\n",
              "有择善法．择不善法。彼善法择。即是择法觉分。是智是等觉。能转趣涅槃。彼不善法择。即是择法觉分。是智是等觉。能转趣涅槃\n",
              "有精进断不善法。有精进长养善法。彼断不善法精进。即是精进觉分。是智是等觉。能转趣涅槃。彼长养善法精进。即是精进觉分。是智是等觉。能转趣涅槃\n",
              "有喜。有喜处。彼喜即是喜觉分。是智是等觉。能转趣涅槃。彼喜处。亦即是喜觉分。是智是等觉。能转趣涅槃\n",
              "有身猗息。有心猗息。彼身猗息。即是猗觉分。是智是等觉。能转趣涅槃。彼心猗息。即是猗觉分。是智是等觉。能转趣涅槃\n",
              "有定。有定相。彼定即是定觉分。是智是等觉。能转趣涅槃。彼定相即是定觉分。是智是等觉。能转趣涅槃\n",
              "有舍善法。有舍不善法。彼善法舍。即是舍觉分。是智是等觉。能转趣涅槃。彼不善法舍。即是舍觉分。是智是等觉。能转趣涅槃。是名七觉分说为十四\n",
              "佛说此经已。众多比丘闻佛所说。欢喜奉行\n",
              "（七一四）\n",
              "如是我闻\n",
              "一时。佛住舍卫国祇树给孤独园\n",
              "时。有众多比丘。如上说。差别者。有诸外道出家作如是说者。当复问言。若心微劣犹豫者。尔时应修何等觉分。何等为非修时。若复掉心者．掉心犹豫者。尔时复修何等觉分。何等为非时。如是问者。彼诸外道心则骇散。说诸异法。心生忿恚．憍慢．毁呰．嫌恨．不忍。或默然低头。失辩潜思。所以者何。我不见诸天．魔．梵．沙门．婆罗门．天．人众中。闻我所说欢喜随喜者。唯除如来及声闻众于此闻者\n",
              "诸比丘。若尔时其心微劣．其心犹豫者。不应修猗觉分．定觉分．舍觉分。所以者何。微劣心生．微劣犹豫。以此诸法增其微劣故。譬如小火。欲令其燃。增以燋炭。云何。比丘。非为增炭令火灭耶\n",
              "比丘白佛。如是。世尊\n",
              "如是。比丘。微劣犹豫。若修猗觉分．定觉分．舍觉分者。此则非时。增懈怠故。若掉心起。若掉心犹豫。尔时不应修择法觉分．精进觉分．喜觉分。所以者何。掉心起．掉心犹豫。以此诸法能令其增。譬如炽火。欲令其灭。足其干薪。于意云何。岂不令火增炽燃耶\n",
              "比丘白佛。如是。世尊\n",
              "佛告比丘。如是掉心生．掉心犹豫。修择法觉分．精进觉分．喜觉分。增其掉心。诸比丘。若微劣心生．微劣犹豫。是时应修择法觉分．精进觉分．喜觉分。所以者何。微劣心生．微劣犹豫。以此诸法示教照喜。譬如小火。欲令其燃。足其干薪。云何。比丘。此火宁炽燃不\n",
              "比丘白佛。如是。世尊\n",
              "佛告比丘。如是微劣心生．微劣犹豫。当于尔时修择法觉分．精进觉分．喜觉分。示教照喜。若掉心生．掉心犹豫。修猗觉分．定觉分．舍觉分。所以者何。掉心生．掉心犹豫。此等诸法。能令内住一心摄持。譬如燃火。欲令其灭。足其燋炭。彼火则灭。如是。比丘。掉心犹豫。修择法觉分．精进．喜。则非时。修猗．定．舍觉分。自此则是时。此等诸法。内住一心。摄持念觉分者。一切兼助\n",
              "佛说此经已。诸比丘闻佛所说。欢喜奉行\n",
              "（七一五）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。有五盖．七觉分。有食．无食。我今当说。谛听。善思。当为汝说。譬如身依食而立。非不食。如是五盖依于食而立。非不食。贪欲盖以何为食。谓触相。于彼不正思惟。未起贪欲令起。已起贪欲能令增广。是名欲爱盖之食\n",
              "何等为嗔恚盖食。谓障碍相。于彼不正思惟。未起嗔恚盖令起。已起嗔恚盖能令增广。是名嗔恚盖食\n",
              "何等为睡眠盖食。有五法。何等为五。微弱．不乐．欠呿．多食．懈怠。于彼不正思惟。未起睡眠盖令起。已起睡眠盖能令增广。是名睡眠盖食\n",
              "何等为掉悔盖食。有四法。何等为四。谓亲属觉．人众觉．天觉．本所经娱乐觉。自忆念．他人令忆念而生觉。于彼起不正思惟。未起掉悔令起。已起掉悔令其增广。是名掉悔盖食\n",
              "何等为疑盖食。有三世。何等为三。谓过去世．未来世．现在世。于过去世犹豫．未来世犹豫．现在世犹豫。于彼起不正思惟。未起疑盖令起。已起疑盖能令增广。是名疑盖食\n",
              "譬如身依于食而得长养。非不食。如是七觉分依食而住。依食长养。非不食\n",
              "何等为念觉分不食。谓四念处不思惟。未起念觉分不起。已起念觉分令退。是名念觉分不食。\n",
              "何等为择法觉分不食。谓于善法撰择。于不善法撰择。于彼不思惟。未起择法觉分令不起。已起择法觉分令退。是名择法觉分不食\n",
              "何等为精进觉分不食。谓四正断。于彼不思惟。未起精进觉分令不起。已起精进觉分令退。是名精进觉分不食\n",
              "何等为喜觉分不食。有喜。有喜处法。于彼不思惟。未起喜觉分不起。已起喜觉分令退。是名喜觉分不食\n",
              "何等为猗觉分不食。有身猗息及心猗息。于彼不思惟。未生猗觉分不起。已生猗觉分令退。是名猗觉分不食\n",
              "何等为定觉分不食。有四禅。于彼不思惟。未起定觉分不起。已起定觉分令退。是名定觉分不食\n",
              "何等为舍觉分不食。有三界。谓断界．无欲界．灭界。于彼不思惟。未起舍觉分不起。已起舍觉分令退。是名舍觉分不食\n",
              "何等为贪欲盖不食。谓不净观。于彼思惟。未起贪欲盖不起。已起贪欲盖令断。是名贪欲盖不食\n",
              "何等为嗔恚盖不食。彼慈心思惟。未生嗔恚盖不起。已生嗔恚盖令灭。是名嗔恚盖不食\n",
              "何等为睡眠盖不食。彼明照思惟。未生睡眠盖不起。已生睡眠盖令灭。是名睡眠盖不食\n",
              "何等为掉悔盖不食。彼寂止思惟。未生掉悔盖不起。已生掉悔盖令灭。是名掉悔盖不食\n",
              "何等为疑盖不食。彼缘起法思惟。未生疑盖不起。已生疑盖令灭。是名疑盖不食。譬如身依食而住．依食而立。如是七觉分依食而住．依食而立\n",
              "何等为念觉分食。谓四念处思惟已。未生念觉分令起。已生念觉分转生令增广。是名念觉分食\n",
              "何等为择法觉分食。有择善法。有择不善法。彼思惟已。未生择法觉分令起。已生择法觉分重生令增广。是名择法觉分食\n",
              "何等为精进觉分食。彼四正断思惟。未生精进觉分令起。已生精进觉分重生令增广。是名精进觉分食\n",
              "何等为喜觉分食。有喜。有喜处。彼思惟。未生喜觉分令起。已生喜觉分重生令增广。是名喜觉分食\n",
              "何等为猗觉分食。有身猗息．心猗息思惟。未生猗觉分令起。已生猗觉分重生令增广。是名猗觉分食。\n",
              "何等为定觉分食。谓有四禅思惟。未生定觉分令生起。已生定觉分重生令增广。是名定觉分食\n",
              "何等为舍觉分食。有三界。何等三。谓断界．无欲界．灭界。彼思惟。未生舍觉分令起。已生舍觉分重生令增广。是名舍觉分食\n",
              "佛说此经已。诸比丘闻佛所说。欢喜奉行\n",
              "（七一六）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。于内法中。我不见一法。未生恶不善法令生。已生恶不善法重生令增广。未生善法不生。已生则退。所谓不正思惟。诸比丘。不正思惟者。未生贪欲盖令生。已生者重生令增广。未生嗔恚．睡眠．掉悔．疑盖令生。已生者重生令增广。未生念觉分不生。已生者令退。未生择法．精进．喜．猗．定．舍觉分令生。已生者重生令增广\n",
              "我不见一法能令未生恶不善法不生。已生者令断。未生善法令生。已生者重生令增广。正思惟。比丘。正思惟者。未生贪欲盖令不生。已生者令断。未生嗔恚．睡眠．掉悔．疑盖令不生。已生者令断。未生念觉分令生。已生者重生令增广。未生择法．精进．喜．猗．定．舍觉分令生。已生者重生令增广\n",
              "佛说此经已。诸比丘闻佛所说。欢喜奉行\n",
              "（七一七）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。于外法中。我不见一法。未生恶不善法令生。已生者重生令增广。未生善法令不生。已生者令退。如恶知识．恶伴党。恶知识．恶伴党者。未生贪欲盖令生。已生者重生令增广。未生嗔恚．睡眠．掉悔．疑盖令生。已生者重生令增广。未生念觉分令不生。已生者令退。未生择法．精进．喜．猗．定．舍觉分令不生。已生者令退\n",
              "诸比丘。我不见一法。未生恶不善法令不生。已生者令断。未生善法令生。已生者重生令增广。所谓善知识．善伴党．善随从者。若善知识．善伴党．善随从者。未生贪欲盖令不生。已生者令断。未生嗔恚．睡眠．掉悔．疑盖令不生。已生者令断。未生念觉分令生。已生者重生令增广。未生择法．精进．喜．猗．定．舍觉分令生。已生者重生令增广\n",
              "佛说此经已。诸比丘闻佛所说。欢喜奉行\n",
              "（七一八）\n",
              "如是我闻\n",
              "一时。佛住舍卫国祇树给孤独园\n",
              "尔时。尊者舍利弗告诸比丘。有七觉分。何等为七。谓念觉分．择法觉分．精进觉分．喜觉分．猗觉分．定觉分．舍觉分。此七觉分决定而得。不勤而得。我随所欲。觉分正受。若晨朝时．日中时．日暮时。若欲正受。随其所欲。多入正受。譬如王大臣。有种种衣服。置箱簏中。随其所须。日中所须．日暮所须。随欲自在。如是。比丘。此七觉分。决定而得。不勤而得。随意正受。我此念觉分。清净纯白。起时知起。灭时知灭。没时知没。已起知已起。已灭知已灭。如是择法．精进．喜．猗．定．舍觉分亦如是说\n",
              "尊者舍利弗说此经已。诸比丘闻其所说。欢喜奉行\n",
              "（七一九）\n",
              "如是我闻\n",
              "一时。佛住巴连弗邑。尔时。尊者优波摩．尊者阿提目多住巴连弗邑鸡林精舍\n",
              "尔时。尊者阿提目多晡时从禅觉。诣尊者优波摩所。共相问讯慰劳已。退坐一面。问尊者优波摩。尊者。能知七觉分方便。如是乐住正受。如是苦住正受\n",
              "优波摩答言。尊者阿提目多。比丘善知方便修七觉分。如是乐住正受。如是苦住正受\n",
              "复问。云何比丘善知方便修七觉分\n",
              "优波摩答言。比丘方便修念觉分时知思惟。彼心不善解脱。不害睡眠。不善调伏掉悔。不害睡眠。如我念觉处法思惟。精进方便。不得平等。如是择法．精进．喜．猗．定．舍觉分。亦如是说。若比丘念觉分方便时先思惟。心善解脱。正害睡眠。调伏掉悔。如我于此念觉处法思惟已。不勤方便。而得平等。如是。阿提目多。比丘知方便修七觉分。如是乐住正受。如是不乐住正受\n",
              "时。二正士共论义已。各从座起而去\n",
              "（七二○）\n",
              "如是我闻\n",
              "一时。佛住舍卫国祇树给孤独园。尔时。尊者阿那律亦住舍卫国松林精舍\n",
              "时。有众多比丘诣阿那律所。共相问讯慰劳。问讯慰劳已。退坐一面。语尊者阿那律。尊者知方便修七觉分时生乐住不\n",
              "尊者阿那律语诸比丘言。我知比丘方便修七觉分时生乐住\n",
              "诸比丘问尊者阿那律。云何知比丘方便修七觉分时生乐住\n",
              "尊者阿那律语诸比丘。比丘方便修念觉分。善知思惟。我心善解脱。善害睡眠。善调伏掉悔。如此念觉分处法思惟已。精勤方便。心不懈怠。身猗息不动乱。系心令住。不起乱念。一心正受。如是择法．精进．猗．定．舍觉分亦如是说。是名知比丘方便修七觉分时生乐住\n",
              "时。众多比丘闻尊者阿那律所说。欢喜随喜。从座起而去\n",
              "（七二一）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。转轮圣王出世之时。有七宝现于世间。金轮宝．象宝．马宝．神珠宝．玉女宝．主藏臣宝．主兵臣宝。如是。如来出世。亦有七觉分宝现。斋戒处楼观上。大臣围绕。有金轮宝从东方出。轮有千辐。齐毂圆辋。轮相具足。有此吉瑞。必是转轮圣王。我今决定为转轮王。即以两手承金轮宝。着左手中。右手旋转。而说是言。若是转轮圣王金轮宝者。当复转轮圣王古道而去。于是轮宝即发。王蕃前随。而于东方乘虚而逝。向于东方。游古圣王正直之道。王随轮宝。四兵亦从。若所至方。轮宝住者。王于彼住。四兵亦住。东方诸国处处小王。见圣王来。悉皆归伏\n",
              "如来出兴于世。有七觉分现于世间。所谓念觉分．择法觉分．精进觉分．喜觉分．猗觉分．定觉分．舍觉分\n",
              "佛说此经已。诸比丘闻佛所说。欢喜奉行\n",
              "（七二二）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。转轮圣王出于世时。有七宝现于世间。云何转轮圣王出于世时。金轮宝现有。时。刹利灌顶圣王。月十五日。沐浴清净。受持斋戒。于楼阁上。大臣围绕。有金轮宝从东方出。轮有千辐。齐毂圆辋。轮相具足。天真金宝。古昔传闻。刹利灌顶大王月十五日布萨时。沐浴清净。受持福善。善来大王。此是王国。此国安隐。人民丰乐。愿于中止。教化国人。我则随从。圣王答言。诸聚落主。汝今但当善化国人。有不顺者。当来白我。当如法化。莫作非法。亦令国人善化非法。若如是者。则从我化。于是圣王从东海度。乘古圣王道。至于南海。至于南海。度于南海。至西海。乘于古昔圣王之道。度于西海。至于北海。南．西．北方诸小国王奉迎启请。亦如东方广说。于是金轮宝。圣王随从。度于北海。还至王宫正治殿上。住虚空中。是为转轮圣王出兴于世。金轮宝现于世间\n",
              "云何为转轮圣王出兴于世。白象宝现于世间。若刹利灌顶大王纯色之象。其色鲜好。七支拄地。圣王见已。心则欣悦。今此宝象。来应于我。告善调象师。令速调此宝象。调已送来。象师受命。不盈一日。象即调伏。一切调伏相悉皆具足。犹如余象经年调者。今此象宝一日调伏亦复如是。调已送诣王所。上白大王。此象已调。唯王自知时。尔时。圣王观察此象调相已备。即乘宝象。于晨旦时周行四海。至日中时还归王宫。是名转轮圣王出兴于世。如此象宝现于世间\n",
              "何等为转轮圣王出兴于世。马宝现于世间。转轮圣王所有马宝纯一青色。乌头泽尾。圣王见马。心生欣悦。今此神马来应我故。付调马师。令速调之。调已送来。马师奉教。不盈一日。其马即调。犹如余马经年调者。马宝调伏亦复如是。知马调已。还送奉王。白言。大王。此马已调。尔时。圣王观察宝马调相已备。于晨旦时乘此宝马周行四海。至日中时还归王宫。是名转轮圣王出兴于世。马宝现于世间\n",
              "何等为转轮圣王出兴于世。摩尼珠宝现于世间。若转轮圣王所有宝珠。其形八楞。光泽明照。无诸类隙。于王宫内。常为灯明。转轮圣王察试宝珠。阴雨之夜。将四种兵入于园林。持珠前导。光明照耀。面一由旬。是为转轮圣王出兴于世。摩尼宝珠现于世间\n",
              "何等为转轮圣王出兴于世。贤玉女宝现于世间。转轮圣王所有玉女。不黑不白．不长不短．不粗不细．不肥不瘦。支体端正。寒时体暖．热时体凉。身体柔软如迦陵伽衣。身诸毛孔。出栴檀香。口鼻出息。作优钵罗香。后卧先起。瞻王意色。随宜奉事。软言爱语。端心正念。发王道意。心无违越。况复身．口。是为转轮圣王宝女\n",
              "云何为转轮圣王主藏臣宝现于世间。谓转轮圣王主藏大臣本行施故。生得天眼。能见伏藏。有主无主．若水若陆．若远若近。悉能见之。转轮圣王须珍宝。即便告敕。随王所须。辄以奉上。于是圣王有时试彼大臣。观其所能。乘船游海。告彼大臣。我须宝物。臣白王言。小住岸边。当以奉上。王告彼臣。我今不须岸边之宝。且尽与我。于是大臣即于水中出四金瓮。金宝满中。以奉圣王。王所须即取用之。若取足已。余则还归水中。圣王出世。则有如此主藏之臣现于世间\n",
              "云何圣王出兴于世。有主兵之臣现于世间。谓有主兵臣聪明智辩。譬如世间善思量成就者。圣王所宜。彼则悉从。宜去．宜住．宜出．宜入。圣王四种兵行。道里顿止。不令疲倦。悉知圣王宜所应作。现法后世功德之事。以白圣王。转轮圣王出兴于世。有如是主兵之臣\n",
              "如是如来．应．等正觉出兴于世。有七觉分现于世间。何等为七。谓念觉分．择法觉分．精进觉分．喜觉分．猗觉分．定觉分．舍觉分\n",
              "佛说此经已。诸比丘闻佛所说。欢喜奉行\n",
              "（七二三）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。善哉。比丘。僧人闻法。诸年少比丘供养奉事诸尊长老。所以者何。年少比丘供养奉事长老比丘者。时时得闻深妙之法。闻深法已。二正事成就。身正及心正。尔时修念觉分。修念觉分已。念觉分满足。念觉满足已。于法选择。分别于法。思量于法。尔时。方便修择法觉分。乃至舍觉分修习满足\n",
              "佛说此经已。诸比丘闻佛所说。欢喜奉行\n",
              "（七二四）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。若比丘持戒．修德．惭．愧。成真实法。见此人者。多得果报。若复闻者。若随忆念者．随出家者。多得功德。况复亲近恭敬奉事。所以者何。亲近奉事如是人者。时时得闻深妙之法。得闻深法已。成就二正。身正及心正。方便修习定觉分。修习已。修习满足。乃至舍觉分修习满足\n",
              "佛说此经已。诸比丘闻佛所说。欢喜奉行\n",
              "（七二五）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。说不善积聚者。所谓五盖。是为正说。所以者何。纯一不善聚者。谓五盖故。何等为五。谓贪欲盖．嗔恚盖．睡眠盖．掉悔盖．疑盖。说善积聚者。谓七觉分。是为正说。所以者何。纯一满净者。是七觉分故。何等为七。谓念觉分．择法觉分．精进觉分．喜觉分．猗觉分．定觉分．舍觉分\n",
              "佛说此经已。诸比丘闻佛所说。欢喜奉行\n",
              "（七二六）\n",
              "如是我闻\n",
              "一时。佛住王舍城夹谷精舍。尔时。尊者阿难亦在彼住\n",
              "时。尊者阿难独一静处禅思思惟。作如是念。半梵行者。所谓善知识．善伴党．善随从。非恶知识．恶伴党．恶随从\n",
              "时。尊者阿难从禅觉。往诣佛所。稽首礼足。退坐一面。白佛言。世尊。我独一静处禅思思惟。作是念。半梵行者。所谓善知识．善伴党．善随从。非恶知识．恶伴党．恶随从\n",
              "佛告阿难。莫作是言。半梵行者。谓善知识．善伴党．善随从。非恶知识．恶伴党．恶随从。所以者何。纯一满静。梵行清白。所谓善知识．善伴党．善随从。非恶知识．恶伴党．恶随从。我为善知识故。有众生于我所取念觉分。依远离．依无欲．依灭．向于舍。如是择法觉分。精进．喜．猗．定．舍觉分。依远离．依无欲．依灭．向于舍。以是故当知。阿难。纯一满静。梵行清白。谓善知识．善伴党．善随从。非恶知识．非恶伴党．非恶随从\n",
              "佛说此经已。诸比丘闻佛所说。欢喜奉行\n",
              "（七二七）\n",
              "如是我闻\n",
              "一时。佛在力士聚落人间游行。于拘夷那竭城希连河中间住。于聚落侧告尊者阿难。令四重襞叠敷世尊郁多罗僧。我今背疾。欲小卧息\n",
              "尊者阿难即受教敕。四重襞叠敷郁多罗僧已。白佛言。世尊。已四重襞叠敷郁多罗僧。唯世尊知时\n",
              "尔时。世尊厚襞僧伽梨枕头。右胁而卧。足足相累。系念明相。正念正智。作起觉想。告尊者阿难。汝说七觉分\n",
              "时。尊者阿难即白佛言。世尊。所谓念觉分。世尊自觉成等正觉。说依远离．依无欲．依灭．向于舍。择法．精进．喜．猗．定．舍觉分。世尊自觉成等正觉。说依远离．依无欲．依灭．向于舍\n",
              "佛告阿难。汝说精进耶\n",
              "阿难白佛。我说精进。世尊。说精进。善逝\n",
              "佛告阿难。唯精进。修习多修习。得阿耨多罗三藐三菩提。说是语已。正坐端身系念\n",
              "时。有异比丘即说偈言\n",
              "乐闻美妙法　　忍疾告人说\n",
              "比丘即说法　　转于七觉分\n",
              "善哉尊阿难　　明解巧便说\n",
              "有胜白净法　　离垢微妙说\n",
              "念．择法．精进．　　喜．猗．定．舍觉\n",
              "此则七觉分　　微妙之善说\n",
              "闻说七觉分　　深达正觉味\n",
              "身婴大苦患　　忍疾端坐听\n",
              "观为正法王　　常为人演说\n",
              "犹乐闻所说　　况余未闻者\n",
              "第一大智慧　　十力所礼者\n",
              "彼亦应疾疾　　来听说正法\n",
              "诸多闻通达　　契经阿毗昙\n",
              "善通法律者　　应听况余者\n",
              "闻说如实法　　专心黠慧听\n",
              "于佛所说法　　得离欲欢喜\n",
              "欢喜身猗息　　心自乐亦然\n",
              "心乐得正受　　正观有事行\n",
              "厌恶三趣者　　离欲心解脱\n",
              "厌恶诸有趣　　不集于人天\n",
              "无余犹灯灭　　究竟般涅槃\n",
              "闻法多福利　　最胜之所说\n",
              "是故当专思　　听大师所说\n",
              "异比丘说此偈已。从座起而去\n",
              "（七二八）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。有七觉分。何等为七。谓念觉分。乃至舍觉分\n",
              "佛说此经已。诸比丘闻佛所说。欢喜奉行\n",
              "（七二九）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。当修七觉分。何等为修七觉分。谓念觉分。乃至舍觉分。若比丘修念觉分。依远离．依无欲．依灭．向于舍。如是修择法．精进．喜．猗．定．舍觉分。依远离．依无欲．依灭．向于舍\n",
              "佛说此经已。诸比丘闻佛所说。欢喜奉行\n",
              "（七三○）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。如上说。差别者。诸比丘。过去已如是修七觉分。未来亦当如是修七觉分\n",
              "佛说此经已。诸比丘闻佛所说。欢喜奉行\n",
              "（七三一）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。若比丘念觉分清净鲜白。无有支节。离诸烦恼。未起不起。除佛调伏教授。乃至舍觉分。亦如是说。诸比丘。念觉分清净鲜白。无有支节。离诸烦恼。未起而起。佛所调伏教授。非余。乃至舍觉分。亦如是说\n",
              "佛说此经已。诸比丘闻佛所说。欢喜奉行\n",
              "（七三二）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。如上说。差别者。未起不起。除善逝调伏教授。未起而起。是则善逝调伏教授。非余\n",
              "佛说此经已。诸比丘闻佛所说。欢喜奉行\n",
              "（七三三）\n",
              "如是我闻\n",
              "一时。佛住舍卫国祇树给孤独园\n",
              "时。有异比丘来诣佛所。稽首礼足。退坐一面。白佛言。世尊谓觉分。世尊。云何为觉分\n",
              "佛告比丘。所谓觉分者。谓七道品法。然诸比丘七觉分渐次而起。修习满足\n",
              "异比丘白佛。世尊。云何觉分渐次而起。修习满足\n",
              "佛告比丘。若比丘内身身观住。彼内身身观住时。摄心系念不忘。彼当尔时。念觉分方便修习。方便修习念觉分已。修习满足。满足念觉分已。于法选择。分别思量。当于尔时修择法觉分方便。修方便已。修习满足。如是乃至舍觉分修习满足。如内身身观念住。如是外身．内外身。受．心．法法观念住。当于尔时专心系念不忘。乃至舍觉分亦如是说。如是住者。渐次觉分起。渐次起已。修习满足\n",
              "佛说此经已。诸比丘闻佛所说。欢喜奉行\n",
              "（七三四）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告彼比丘。如上。差别者。若比丘如是修习七觉分已。当得二种果。现法得漏尽无余涅槃。或得阿那含果\n",
              "佛说此经已。诸比丘闻佛所说。欢喜奉行\n",
              "（七三五）\n",
              "如是我闻\n",
              "一时。佛住舍卫国祇树给孤独园\n",
              "如上说。差别者。如是比丘修习七觉分已。多修习已。得四种果．四种福利。何等为四。谓须陀洹果．斯陀含果．阿那含果．阿罗汉果\n",
              "佛说此经已。异比丘闻佛所说。欢喜奉行\n",
              "（七三六）\n",
              "如是我闻\n",
              "一时。佛住舍卫国祇树给孤独园\n",
              "如上说。差别者。若比丘修习七觉分。多修习已。当得七种果．七种福利。何等为七。是比丘得现法智证乐。若命终时若不得现法智证乐。及命终时。而得五下分结尽。中般涅槃。若不得中般涅槃。而得生般涅槃。若不得生般涅槃。而得无行般涅槃。若不得无行般涅槃。而得有行般涅槃。若不得有行般涅槃。而得上流般涅槃\n",
              "佛说此经已。异比丘闻佛所说。欢喜奉行\n",
              "（七三七）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。所谓觉分。何等为觉分\n",
              "诸比丘白佛。世尊是法根．法眼．法依。唯愿为说。诸比丘闻已。当受奉行\n",
              "佛告诸比丘．比丘尼。七觉分者。谓七道品法。诸比丘。此七觉分渐次起。渐次起已。修习满足\n",
              "诸比丘白佛。云何七觉分渐次起。渐次起已。修习满足\n",
              "若比丘身身观念住。彼身身观念住已。专心系念不忘。当于尔时方便修念觉分。方便修念觉分已。修习满足。谓修念觉分已。于法选择。当于尔时修择法觉分方便。修择法觉分方便已。修习满足。如是精进．喜．猗．定．舍觉分亦如是说。如内身。如是外身．内外身。受．心．法法观念住。专心系念不忘。当于尔时方便修念觉分。方便修念觉分已。修习满足。乃至舍觉分亦如是说。是名比丘七觉分渐次起。渐次起已。修习满足\n",
              "佛说此经已。诸比丘闻佛所说。欢喜奉行\n",
              "（七三八）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。如上说。差别者。此七觉分修习多修习。当得二果。得现法智有余涅槃及阿那含果\n",
              "佛说此经已。诸比丘闻佛所说。欢喜奉行\n",
              "（七三九）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。如上说。差别者。若比丘修习七觉分。多修习已。当得四果。何等为四。谓须陀洹果．斯陀含果．阿那含果．阿罗汉果\n",
              "佛说此经已。诸比丘闻佛所说。欢喜奉行\n",
              "（七四○）\n",
              "如是我闻\n",
              "一时。佛住舍卫国祇树给孤独园\n",
              "如上说。差别者。若比丘修习此七觉分。多修习已。当得七果。何等为七。谓现法智有余涅槃。及命终时。若不尔者。五下分结尽。得中般涅槃。若不尔者。得生般涅槃。若不尔者。得无行般涅槃。若不尔者。得有行般涅槃。若不尔者。得上流般涅槃\n",
              "佛说此经已。诸比丘闻佛所说。欢喜奉行\n",
              "（七四一）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。当修不净观。多修习已。当得大果大福利。云何修不净观。多修习已。得大果大福利。是比丘不净观俱念觉分。依远离．依无欲．依灭．向于舍。修择法．精进．喜．猗．定．舍觉分。依远离．依无欲．依灭．向于舍\n",
              "佛说此经已。诸比丘闻佛所说。欢喜奉行\n",
              "（七四二）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。若比丘修习随死念。多修习已。得大果大福利。云何比丘修习随死念。多修习已。得大果大福利。是比丘修随死念俱念觉分。依远离．依无欲．依灭．向于舍。乃至舍觉分亦如是说\n",
              "佛说此经已。诸比丘闻佛所说。欢喜奉行\n",
              "（七四三）\n",
              "如是我闻\n",
              "一时。佛住释氏黄枕邑。时。众多比丘晨朝着衣持钵。入黄枕邑乞食\n",
              "时。众多比丘作是念。今日太早。乞食时未至。我等可过外道精舍。尔时。众多比丘即入外道精舍。与诸外道出家共相问讯慰劳已。于一面坐\n",
              "诸外道出家言。沙门瞿昙为诸弟子说如是法。不断五盖恼心。慧力羸。为障碍分。不趣涅槃。尽摄其心。住四念处。心与慈俱。无怨无嫉。亦无嗔恚。广大无量。善修充满。四方．四维．上．下一切世间。心与慈俱。无怨无嫉。亦无嗔恚。广大无量。善修习充满。如是修习。悲．喜．舍心俱亦如是说。我等亦复为诸弟子作如是说。我等与彼沙门瞿昙有何等异。所谓俱能说法\n",
              "时。众多比丘闻诸外道出家所说。心不喜悦。默然不呵。从座起去。入黄枕邑。乞食已。还精舍。举衣钵。洗足已。诣佛所。稽首礼足。退坐一面。以彼外道出家所说广白世尊\n",
              "尔时。世尊告诸比丘。如彼外道出家所说。汝等应问。修习慈心。为何所胜。修习悲．喜．舍心。为何所胜。如是问时。彼诸外道出家。心则骇散。或说外异事。或嗔慢．毁呰．违背．不忍。或默然萎熟。低头失辩。思惟而住。所以者何。我不见诸天．魔．梵．沙门．婆罗门．天．人众中。闻我所说随顺乐者。唯除如来及声闻众者。比丘。心与慈俱多修习。于净最胜。悲心修习多修习。空入处最胜。喜心修习多修习。识入处最胜。舍心修习多修习。无所有入处最胜\n",
              "佛说此经已。诸比丘闻佛所说。欢喜奉行\n",
              "（七四四）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。若比丘修习慈心。多修习已。得大果大福利。云何比丘修习慈心。得大果大福利。是比丘心与慈俱。修念觉分。依远离．依无欲．依灭．向于舍。乃至修习舍觉分。依远离．依无欲．依灭．向于舍\n",
              "佛说此经已。诸比丘闻佛所说。欢喜奉行\n",
              "（七四五）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。若比丘修空入处。多修习已。得大果大福利。云何比丘修空入处。多修习已。得大果大福利。是比丘心与空入处俱。修念觉分。依远离．依无欲．依灭．向于舍。乃至修舍觉分。依远离．依无欲．依灭．向于舍\n",
              "佛说此经已。诸比丘闻佛所说。欢喜奉行\n",
              "如修空入处。如是识入处．无所有入处．非想非非想入处三经亦如上说\n",
              "（七四六）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。若比丘修习安那般那念。多修习已。得大果大福利。云何修习安那般那念。多修习已。得大果大福利。是比丘心与安那般那念俱。修念觉分。依远离．依无欲．依灭．向于舍。乃至修舍觉分。依远离．依无欲．依灭．向于舍\n",
              "佛说此经已。诸比丘闻佛所说。欢喜奉行\n",
              "（七四七）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。若比丘修无常想。多修习已。得大果大福利。云何比丘修无常想。多修习已。得大果大福利。是比丘心口与无常想俱。修念觉分。依远离．依无欲．依灭．向于舍。乃至得舍觉分。依远离．依无欲．依灭．向于舍\n",
              "佛说此经已。诸比丘闻佛所说。欢喜奉行\n",
              "如无常想。如是无常苦想．苦无我想．观食想．一切世间不可乐想．尽想．断想．无欲想．灭想．患想．不净想．青瘀想．脓溃想．膖胀想．坏想．食不尽想．血想．分离想．骨想．空想。一一经如上说\n"
            ]
          },
          {
            "id": 28,
            "level": 3,
            "title": "第二十八卷",
            "brief": "",
            "media": "858-28.m4a",
            "page": [
              "（七四八）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。如日出前相。谓明相初光。如是比丘正尽苦边．究竟苦边前相者。所谓正见。彼正见者。能起正志．正语．正业．正命．正方便．正念．正定。起定正受故。圣弟子心正解脱贪欲．嗔恚．愚痴。如是心善解脱。圣弟子得正知见。我生已尽。梵行已立。所作已作。自知不受后有\n",
              "佛说此经已。诸比丘闻佛所说。欢喜奉行\n",
              "（七四九）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。若无明为前相。故生诸恶不善法。时。随生无惭．无愧。无惭．无愧生已。随生邪见。邪见生已。能起邪志．邪语．邪业．邪命．邪方便．邪念．邪定。若起明为前相。生诸善法。时。惭愧随生。惭愧生已。能生正见。正见生已。起正志．正语．正业．正命．正方便．正念．正定。次第而起。正定起已。圣弟子得正解脱贪欲．嗔恚．愚痴。如是圣弟子得正解脱已。得正知见。我生已尽。梵行已立。所作已作。自知不受后有\n",
              "佛说此经已。诸比丘闻佛所说。欢喜奉行\n",
              "（七五○）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。若比丘。诸恶不善法。比丘。一切皆以无明为根本。无明集．无明生．无明起。所以者何。无明者无知。于善．不善法不如实知。有罪．无罪。下法．上法。染污。不染污。分别．不分别。缘起．非缘起不如实知。不如实知故。起于邪见。起于邪见已。能起邪志．邪语．邪业．邪命．邪方便．邪念．邪定。\n",
              "若诸善法生。一切皆明为根本。明集．明生．明起。明。于善．不善法如实知者。罪．无罪。亲近．不亲近。卑法．胜法。秽污．白净。有分别．无分别。缘起．非缘起悉如实知。如实知者。是则正见。正见者。能起正志．正语．正业．正命．正方便．正念．正定。正定起已。圣弟子得正解脱贪．恚．痴。贪．恚．痴解脱已。是圣弟子得正智见。我生已尽。梵行已立。所作已作。自知不受后有\n",
              "佛说此经已。诸比丘闻佛所说。欢喜奉行\n",
              "（七五一）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。若在家．若出家而起邪事者。我所不说。所以者何。若在家．出家而起邪事者。则不乐正法。何等为邪事。谓邪见。乃至邪定。若在家．出家而起正事。我所赞叹。所以者何。起正事者。则乐正法。善于正法。何等为正事。谓正见。乃至正定\n",
              "尔时。世尊即说偈言\n",
              "在家及出家　　而起邪事者\n",
              "彼则终不乐　　无上之正法\n",
              "在家及出家　　而起正事者\n",
              "彼则常心乐　　无上之正法\n",
              "佛说此经已。诸比丘闻佛所说。欢喜奉行\n",
              "（七五二）\n",
              "如是我闻\n",
              "一时。佛住舍卫国祇树给孤独园\n",
              "尔时。迦摩比丘诣佛所。稽首佛足。退坐一面。白佛言。世尊。所谓欲者。云何为欲\n",
              "佛告迦摩。欲。谓五欲功德。何等为五。谓眼识明色。可爱．可意．可念。长养欲乐。如是耳．鼻．舌．身识触。可爱．可意．可念。长养欲乐。是名为欲。然彼非欲。于彼贪著者。是名为欲\n",
              "尔时。世尊即说偈言\n",
              "世间杂五色　　彼非为爱欲\n",
              "贪欲觉想者　　是则士夫欲\n",
              "众色常住世　　行者断心欲\n",
              "迦摩比丘白佛言。世尊。宁有道有迹。断此爱欲不\n",
              "佛告比丘。有八正道。能断爱欲。谓正见．正志．正语．正业．正命．正方便．正念．正定\n",
              "佛说此经已。迦摩比丘闻佛所说。欢喜奉行\n",
              "（七五三）\n",
              "如是我闻\n",
              "一时。佛住舍卫国祇树给孤独园\n",
              "时。有比丘名阿梨瑟吒。诣佛所。稽首佛足。退坐一面。白佛言。世尊。所谓甘露者。云何名为甘露\n",
              "佛告阿梨瑟吒。甘露者。界名说。然我为有漏尽者。现说此名\n",
              "阿梨瑟吒比丘白佛言。世尊。有道有迹。修习多修习。得甘露法不\n",
              "佛告比丘。有。所谓八圣道分。谓正见。乃至正定\n",
              "佛说此经已。诸比丘闻佛所说。欢喜奉行\n",
              "（七五四）\n",
              "如是我闻\n",
              "一时。佛住舍卫国祇树给孤独园\n",
              "尔时。尊者舍利弗诣佛所。稽首佛足。退坐一面。白佛言。世尊。所谓贤圣等三昧根本众具。云何为贤圣等三昧根本众具\n",
              "佛告舍利弗。谓七正道分为贤圣等三昧。为根本。为众具。何等为七。谓正见．正志．正语．正业．正命．正方便．正念。舍利弗。于此七道分为基业已。得一其心。是名贤圣等三昧根本众具\n",
              "佛说此经已。诸比丘闻佛所说。欢喜奉行\n",
              "（七五五─七）\n",
              "如上三经。如是佛问诸比丘三经亦如是说\n",
              "（七五八）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。无母子畏。有母子畏。愚痴无闻凡夫所说。而不能知无母子畏。有母子畏\n",
              "诸比丘。有三种无母子畏。愚痴无闻凡夫所说。何等为三。诸比丘。有时兵凶乱起。残害国土。随流波迸。子失其母。母失其子。是名第一无母子畏。愚痴无闻凡夫所说\n",
              "复次。比丘。有时大火卒起。焚烧城邑聚落。人民驰走。母子相失。是名第二无母子畏。愚痴无闻凡夫所说\n",
              "复次。比丘。有时山中大雨。洪水流出。漂没聚落。人民驰走。母子相失。是名第三无母子畏。愚痴无闻凡夫所说\n",
              "然此等畏。是有母子畏。愚痴无闻凡夫说名无母子畏。彼有时兵凶乱起。残害国土。随流波迸。母子相失。或时于彼母子相见。是名第一有母子畏。愚痴无闻凡夫说名无母子畏\n",
              "复次。大火卒起。焚烧城邑聚落。人民驰走。母子相失。或复相见。是名第二有母子畏。愚痴无闻凡夫说名无母子畏\n",
              "复次。山中大雨。洪水流出。漂没聚落。此人驰走。母子相失。或寻相见。是名第三有母子畏。愚痴无闻凡夫说名无母子畏\n",
              "比丘。有三种无母子畏。是我自觉成三菩提之所记说。何等为三。若比丘。子若老时。无母能语。子。汝莫老。我当代汝。其母老时。亦无子语。母。令莫老。我代之老。是名第一无母子畏。我自觉成三菩提之所记说\n",
              "复次。比丘。有时子病。母不能语。子。令莫病。我当代汝。母病之时。子亦不能语。母。莫病。我当代母。是名第二无母子畏。我自觉成三菩提之所记说\n",
              "复次。子若死时。无母能语。子。令莫死。我今代汝。母若死时。无子能语。母。令莫死。我当代母。是名第三无母子畏。我自觉成三菩提之所记说\n",
              "诸比丘白佛。有道有迹。修习多修习。断前三种有母子畏。断后三种无母子畏不\n",
              "佛告比丘。有道有迹。断彼三畏。何等为道。何等为迹。修习多修习。断前三种有母子畏。断后三种无母子畏。谓八圣道分。正见．正志．正语．正业．正命．正方便．正念．正定\n",
              "佛说此经已。诸比丘闻佛所说。欢喜奉行\n",
              "（七五九）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。有三受。无常．有为心所缘生。何等为三。谓乐受．苦受．不苦不乐受\n",
              "诸比丘白佛。世尊。有道有迹。修习多修习。断此三受不\n",
              "佛告比丘。有道有迹。修习多修习。断此三受。何等为道。何等为迹。修习多修习。断此三受\n",
              "佛告比丘。谓八圣道。正见．正志．正语．正业．正命．正方便．正念．正定\n",
              "佛说此经已。诸比丘闻佛所说。欢喜奉行\n",
              "（七六○）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。世有三法。不可喜．不可爱．不可念。何等为三。谓老．病．死。此三法不可喜．不可爱．不可念。世间若无此三法不可喜．不可爱．不可念者。无有如来．应．等正觉出于世间。世间亦不知有如来说法教诫．教授。以世间有此三法不可喜．不可爱．不可念故。如来．应．等正觉出于世间。世间知有如来说法教诫．教授\n",
              "诸比丘白佛。有道有迹。断此三法不可喜．不可爱．不可念者不\n",
              "佛告比丘。有道有迹。修习多修习。断此三法不可喜．不可爱．不可念。何等为道。何等为迹。修习多修习。断此三法不可喜．不可爱．不可念。谓八圣道。正见．正志．正语．正业．正命．正方便．正念．正定\n",
              "佛说此经已。诸比丘闻佛所说。欢喜奉行\n",
              "（七六一）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。我当说学及无学。谛听。善思念之。何等为学。谓学正见成就。学正志．正语．正业．正命．正方便．正念．正定成就。是名为学。何等为无学。谓无学正见成就。无学正志．正语．正业．正命．正方便．正念．正定成就。是名无学\n",
              "佛说此经已。诸比丘闻佛所说。欢喜奉行\n",
              "如学．无学。如是正士．如是大士亦如是说\n",
              "（七六二）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。我当说圣漏尽。云何为圣漏尽。谓无学正见成就。乃至无学正定成就。是名圣漏尽\n",
              "佛说此经已。诸比丘闻佛所说。欢喜奉行\n",
              "（七六三）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。我今当说八圣道分。何等为八。谓正见．正志．正语．正业．正命．正方便．正念．正定\n",
              "佛说此经已。诸比丘闻佛所说。欢喜奉行\n",
              "（七六四）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。我今当说修八圣道。谛听。善思。何等为修八圣道。是比丘修正见。依远离．依无欲．依灭．向于舍。修正志．正语．正业．正命．正方便．正念．正定。依远离．依无欲．依灭．向于舍。是名修八圣道\n",
              "佛说此经已。诸比丘闻佛所说。欢喜奉行\n",
              "（七六五）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。我今当说比丘过去已修八圣道。未来当修八圣道。乃至\n",
              "诸比丘闻佛所说。欢喜奉行\n",
              "（七六六）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。若比丘正见清净鲜白。无诸过患。离诸烦恼。未起不起。唯除佛所调伏。乃至正定亦如是说。若正见清净鲜白。无诸过患。离诸烦恼。未起能起。乃至正定亦如是说\n",
              "佛说此经已。诸比丘闻佛所说。欢喜奉行\n",
              "如除佛所说。除善逝所说。亦如上说\n",
              "（七六七）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。说不善聚者。谓五盖。是为正说。所以者何。纯一不善聚者。所谓五盖。何等为五。谓贪欲盖。嗔恚．眠睡．掉悔．疑盖。说善法聚者。所谓八圣道。是名正说。所以者何。纯一满净善聚者。谓八圣道。何等为八。谓正见．正志．正语．正业．正命．正方便．正念．正定\n",
              "佛说此经已。诸比丘闻佛所说。欢喜奉行\n",
              "（七六八）\n",
              "如是我闻\n",
              "一时。佛住王舍城山谷精舍\n",
              "时。尊者阿难独一静处。作如是念。半梵行者。谓善知识．善伴党．善随从。乃至佛告阿难。纯一满净具梵行者。谓善知识。所以者何。我为善知识故。令诸众生修习正见。依远离．依无欲．依灭．向于舍。乃至修正定。依远离．依无欲．依灭．向于舍\n",
              "佛说此经已。尊者阿难闻佛所说。欢喜奉行\n",
              "（七六九）\n",
              "如是我闻\n",
              "一时。佛住舍卫国祇树给孤独园。尔时。尊者阿难晨朝着衣持钵。入舍卫城乞食\n",
              "时。有生闻婆罗门乘白马车。众多年少翼从。白马．白车．白控．白鞭。头着白帽．白伞盖。手执白拂。着白衣服．白璎珞。白香涂身。翼从皆白。出舍卫城。欲至林中教授读诵。众人见之咸言。善乘。善乘。谓婆罗门乘\n",
              "时。尊者阿难见婆罗门眷属．众具一切皆白。见已。入城乞食。还精舍。举衣钵。洗足已。往诣佛所。稽首礼足。退坐一面。白佛言。世尊。今日晨朝着衣持钵。入舍卫城乞食。见生闻婆罗门乘白马车。眷属．众具一切皆白。众人唱言。善乘。善乘。谓婆罗门乘。云何。世尊。于正法．律。为是世人乘。为是婆罗门乘\n",
              "佛告阿难。是世人乘。非我法．律婆罗门乘也。阿难。我正法．律乘．天乘．婆罗门乘．大乘。能调伏烦恼军者。谛听。善思。当为汝说。阿难。何等为正法．律乘．天乘．婆罗门乘．大乘。能调伏烦恼军者。谓八正道。正见。乃至正定。阿难。是名正法．律乘．天乘．梵乘．大乘。能调伏烦恼军者\n",
              "尔时。世尊即说偈言\n",
              "信戒为法轭　　惭愧为长縻\n",
              "正念善护持　　以为善御者\n",
              "舍三昧为辕　　智慧精进轮\n",
              "无著忍辱铠　　安隐如法行\n",
              "直进不退还　　永之无忧处\n",
              "智士乘战车　　摧伏无智怨\n",
              "（七七○）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。应离邪见。应断邪见。若邪见不可断者。我终不说应离．断邪见。以邪见可断故。我说比丘当离邪见。若不离邪见者。邪见当作非义不饶益苦。是故我说当离邪见。如是邪志．邪语．邪业．邪命．邪方便．邪念．邪定亦如是说\n",
              "诸比丘。离邪见已。当修正见。若不得修正见者。我终不说修习正见。以得修正见故。我说比丘应修正见。若不修正见者。当作非义不饶益苦。以不修正见。作非义不饶益苦故。是故我说当修正见。以义饶益。常得安乐。是故。比丘。当修正见。如是正志．正语．正业．正命．正方便．正念．正定亦如是说\n",
              "佛说此经已。诸比丘闻佛所说。欢喜奉行\n",
              "（七七一）\n",
              "如是我闻\n",
              "一时。佛住舍卫国祇树给孤独园\n",
              "时。有生闻婆罗门来诣佛所。与世尊面相问讯慰劳。问讯慰劳已。退坐一面。白佛言。瞿昙。谓非彼岸及彼岸。瞿昙。云何非彼岸。云何彼岸\n",
              "佛告婆罗门。邪见者。非彼岸。正见者。是彼岸。邪志．邪语．邪业．邪命．邪方便．邪念．邪定非彼岸。正见是彼岸。正志．正语．正业．正命．正方便．正念．正定是彼岸\n",
              "尔时。世尊即说偈言\n",
              "希有诸人民　　能度于彼岸\n",
              "一切诸世间　　徘徊游此岸\n",
              "于此正法律　　能善随顺者\n",
              "斯等能度彼　　生死难度岸\n",
              "时。生闻婆罗门闻佛所说。欢喜随喜。从座起去\n",
              "（七七二─四）\n",
              "如是。异比丘问尊者阿难．问佛．问诸比丘。此三经亦如上说\n",
              "（七七五）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。于内法中。我不见一法能令未生恶不善法生。已生者重生令增广。如说不正思惟者。诸比丘。不正思惟者。未起邪见令起。已起重生令增广。如是邪志．邪语．邪业．邪命．邪方便．邪念．邪定亦如是说\n",
              "诸比丘。于内法中。我不见一法令未生恶不善法不生。已生恶不善法令灭。如说正思惟者。诸比丘。正思惟者。未生邪见令不生。已生者令灭。如邪见。邪志．邪语．邪业．邪命．邪方便．邪念．邪定亦如是说\n",
              "佛说此经已。诸比丘闻佛所说。欢喜奉行\n",
              "（七七六）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。于内法中。我不见一法。未生善法不生。已生善法令退。如说不正思惟者。诸比丘。不正思惟者。未生正见令不生。已生正见令退。如是未生正志．正语．正业．正命．正方便．正念．正定令不生。已生者令退\n",
              "诸比丘。于内法中。我不见一法令未生善法令生。已生善法重生令增广。如说正思惟者。诸比丘。正思惟者。未生正见令生。已生正见重生令增广。如是未生正志．正语．正业．正命．正方便．正念．正定令生．已生者重生令增广\n",
              "佛说此经已。诸比丘闻佛所说。欢喜奉行\n",
              "（七七七）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。于内法中。我不见一法令未生恶不善法生。已生恶不善法重生令增广。未生善法不生。已生者令退。所谓不正思惟。诸比丘。不正思惟者。未生邪见令生。已生者重生令增广。未生正见不生。已生者令退。如是未生邪志．邪语．邪业．邪命．邪方便．邪念．邪定令生。已生者重生令增广。未生正志．正语．正业．正命．正方便．正念．正定不生。已生者令退\n",
              "诸比丘。我于内法中。不见一法。未生恶不善法令不生。已生恶不善法令灭。未生善法令生。已生善法重生令增广。如说正思惟。诸比丘。正思惟者。令未生邪见不生。已生邪见令灭。未生正见令生。已生正见重生令增广。如是未生邪志．邪语．邪业．邪命．邪方便．邪念．邪定令不生。已生者令灭。未生正志．正语．正业．正命．正方便．正念．正定令生。已生者重生令增广\n",
              "佛说此经已。诸比丘闻佛所说。欢喜奉行\n",
              "（七七八）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。于外法中。我不见一法令未生恶不善法生。已生恶不善法重生令增广。如说恶知识．恶伴党．恶随从。诸比丘。恶知识．恶伴党．恶随从者。能令未生邪见令生。已生邪见重生令增广。如是未生邪志．邪语．邪业．邪命．邪方便．邪念．邪定令生。已生者重生令增广\n",
              "诸比丘。外法中。我不见一法令未生恶不善法不生。已生恶不善法令灭。如说善知识．善伴党．善随从。诸比丘。善知识．善伴党．善随从。能令未生邪见不生。已生邪见令灭。未生邪志．邪语．邪业．邪命．邪方便．邪念．邪定不生。已生者令灭\n",
              "佛说此经已。诸比丘闻佛所说。欢喜奉行\n",
              "（七七九）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。于外法中。我不见一法能令未生善法生。已生善法重生令增广。如说善知识．善伴党．善随从。诸比丘。善知识．善伴党．善随从者。能令未生正见生。已生正见重生令增广。如是未生正志．正语．正业．正命．正方便．正念．正定令生。已生者重生令增广\n",
              "佛说此经已。诸比丘闻佛所说。欢喜奉行\n",
              "（七八○）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。于外法中。我不见一法能令未生恶不善法生。已生恶不善法重生令增广。未生善法不生。已生善法令灭。如说恶知识．恶伴党．恶随从。诸比丘。恶知识．恶伴党．恶随从者。能令未生邪见令生。已生邪见者重生令增广。未生正见不生。已生正见令退。如是未生邪志．邪语．邪业．邪命．邪方便．邪念．邪定令生。已生者重生令增广。未生正志．正语．正业．正命．正方便．正念．正定令不生。已生者令退\n",
              "诸比丘。于外法中。我不见一法能令未生恶不善法生。已生恶不善法令灭。未生善法令生。已生善法重生令增广。如说善知识．善伴党．善随从。诸比丘。善知识．善伴党．善随从。能令未生邪见不生。已生邪见令灭。未生正见令生。已生正见重生令增广。如是未生邪志．邪语．邪业．邪命．邪方便．邪念．邪定令不生。已生者令灭。未生正志．正语．正业．正命．正方便．正念．正定令生。已生者重生令增广\n",
              "佛说此经已。诸比丘闻佛所说。欢喜奉行\n",
              "（七八一）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。于内法中。我不见一法能令未生恶不善法生。已生者重生令增广。未生善法不生。已生者令退。如说不正思惟。诸比丘。不正思惟者。能令未生邪见生。已生邪见令重生增广。未生正见不生。已生正见令退\n",
              "诸比丘。于内法中。我不见一法能令未生恶不善法不生。已生恶不善法令灭。未生善法令生。已生善法重生令增广。如说正思惟。诸比丘。正思惟者。能令未生邪见不生。已生者令灭。未生正见令生。已生者重生令增广\n",
              "佛说此经已。诸比丘闻佛所说。欢喜奉行\n",
              "如说邪见．正见。如是邪志．正志。邪语．正语。邪业．正业。邪命．正命。邪方便．正方便。邪念．正念。邪定．正定。七经如上说\n",
              "如内法八经。如是外法八经亦如是说\n",
              "（七八二）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。有非法．是法。谛听。善思。当为汝说。何等为非法．是法。谓邪见非法．正见是法。乃至邪定非法．正定是法\n",
              "佛说此经已。诸比丘闻佛所说。欢喜奉行\n",
              "如非法．是法。如是非律．正律。非圣．是圣。不善法．善法。非习法．习法。非善哉法．善哉法。黑法．白法。非义．正义。卑法．胜法。有罪法．无罪法。应去法．不去法。一一经皆如上说\n",
              "（七八三）\n",
              "如是我闻\n",
              "一时。佛住拘睒弥国瞿师罗园。尔时。尊者阿难亦在彼住\n",
              "有异婆罗门来诣尊者阿难所。与尊者阿难共相问讯慰劳。问讯慰劳已。退坐一面。白尊者阿难。欲有所问。宁有闲暇为记说不\n",
              "阿难答言。随汝所问。知者当答\n",
              "婆罗门问。尊者阿难。何故于沙门瞿昙所出家修梵行\n",
              "阿难答言。婆罗门。为断故\n",
              "复问。断何等\n",
              "答言。贪欲断。嗔恚．愚痴断\n",
              "又问。阿难。有道有迹。能断贪欲．嗔恚．愚痴耶\n",
              "阿难答言。有。谓八圣道。正见．正志．正语．正业．正命．正方便．正念．正定\n",
              "婆罗门言。阿难。贤哉之道。贤哉之迹。修习多修习。能断斯等贪欲．恚．痴\n",
              "尊者阿难说是法时。彼婆罗门闻其所说。欢喜随喜。从座起去\n",
              "如断贪．恚．痴。如是调伏贪．恚．痴。及得涅槃。及厌离。及不趣涅槃。及沙门义。及婆罗门义。及解脱。及苦断。及究竟苦边。及正尽苦。一一经皆如上说\n",
              "（七八四）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。有邪．有正。谛听。善思。当为汝说。何等为邪。谓邪见。乃至邪定。何等为正。谓正见。乃至正定\n",
              "何等为正见。谓说有施．有说．有斋。有善行．有恶行。有善恶行果报。有此世．有他世。有父母．有众生生。有阿罗汉善到．善向。有此世．他世自知作证具足住。我生已尽。梵行已立。所作已作。自知不受后有。何等为正志。谓出要志．无恚志．不害志。何等为正语。谓离妄语．离两舌．离恶口．离绮语。何等为正业。谓离杀．盗．淫。何等为正命。谓如法求衣服．饮食．卧具．汤药。非不如法。何等为正方便。谓欲．精进．方便．出离．勤竞．堪能常行不退。何等为正念。谓念随顺。念不妄．不虚。何等为正定。谓住心不乱．坚固．摄持．寂止．三昧．一心\n",
              "佛说此经已。诸比丘闻佛所说。欢喜奉行\n",
              "（七八五）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。如上说。差别者。何等为正见。谓正见有二种。有正见。是世．俗。有漏．有取。转向善趣。有正见。是圣．出世间。无漏．无取。正尽苦。转向苦边。何等为正见有漏．有取。向于善趣。若彼见有施．有说。乃至知世间有阿罗汉。不受后有。是名世间正见。世．俗。有漏．有取。向于善趣。何等为正见是圣．出世间。无漏．不取。正尽苦。转向苦边。谓圣弟子苦苦思惟。集．灭．道道思惟。无漏思惟相应。于法选择。分别推求。觉知黠慧。开觉观察。是名正见是圣．出世间。无漏．不取。正尽苦。转向苦边。何等为正志。谓正志二种。有正志世．俗。有漏．有取。向于善趣。有正志。是圣．出世间。无漏．不取。正尽苦。转向苦边。何等为正志有世．俗。有漏．有取。向于善趣。谓正志出要觉．无恚觉．不害觉。是名正志世．俗。有漏．有取。向于善趣。何等为正志是圣．出世间。无漏．不取。正尽苦。转向苦边。谓圣弟子苦苦思惟。集．灭．道道思惟。无漏思惟相应心法。分别自决意解。计数立意。是名正志是圣．出世间。无漏．不取。正尽苦。转向苦边\n",
              "何等为正语。正语有二种。有正语。世．俗。有漏．有取。向于善趣。有正语。是圣．出世间。无漏．不取。正尽苦。转向苦边。何等为正语世．俗。有漏．有取。向于善趣。谓正语离妄语．两舌．恶口．绮语。是名正语世．俗。有漏．有取。向于善趣。何等正语是圣．出世间。无漏．不取。正尽苦。转向苦边。谓圣弟子苦苦思惟。集．灭．道道思惟。除邪命。念口四恶行．诸余口恶行。离于彼。无漏．远离．不着。固守．摄持不犯。不度时节。不越限防。是名正语是圣．出世间。无漏．不取。正尽苦。转向苦边\n",
              "何等为正业。正业有二种。有正业。世．俗。有漏．有取。向于善趣。有正业。是圣．出世间。无漏．不取。正尽苦。转向苦边。何等为正业世．俗。有漏．有取。转向善趣。谓离杀．盗．淫。是名正业世．俗。有漏．有取。转向善趣。何等为正业是圣．出世间。无漏．不取。正尽苦。转向苦边。谓圣弟子苦苦思惟。集．灭．道道思惟。除邪命。念身三恶行．诸余身恶行数。无漏．心不乐着。固守．执持不犯。不度时节。不越限防。是名正业是圣．出世间。无漏．不取。正尽苦。转向苦边\n",
              "何等为正命。正命有二种。有正命。是世．俗。有漏．有取。转向善趣。有正命。是圣．出世间。无漏．不取。正尽苦。转向苦边。何等为正命世．俗。有漏．有取。转向善趣。谓如法求衣食．卧具．随病汤药。非不如法。是名正命世．俗。有漏．有取。转向善趣。何等为正命是圣．出世间。无漏．不取。正尽苦。转向苦边。谓圣弟子苦苦思惟。集．灭．道道思惟。于诸邪命无漏．不乐着。固守．执持不犯。不越时节。不度限防。是名正命是圣．出世间。无漏．不取。正尽苦。转向苦边\n",
              "何等为正方便。正方便有二种。有正方便。世．俗。有漏．有取。转向善趣。有正方便。是圣．出世间。无漏．不取。正尽苦。转向苦边。何等为正方便世．俗。有漏．有取。转向善趣。谓欲．精进．方便超出．坚固建立。堪能造作精进．心法摄受．常不休息。是名正方便世．俗。有漏．有取。转向善趣。何等为正方便是圣．出世间。无漏．不取。尽苦。转向苦边。谓圣弟子苦苦思惟。集．灭．道道思惟。无漏忆念相应心法。欲．精进．方便．勤踊。超出．建立坚固．堪能造作精进。心法摄受．常不休息。是名正方便是圣．出世间。无漏．不取。正尽苦。转向苦边\n",
              "何等为正念。正念有二种世．俗。有漏．有取。转向善趣。有正念。是圣．出世间。无漏．不取。正尽苦。转向苦边。何等为正念世．俗。有漏．有取。转向善趣。若念．随念．重念．忆念。不妄．不虚。是名正念世．俗。有漏．有取。正向善趣。何等为正念是圣．出世间。无漏．不取。转向苦边。谓圣弟子苦苦思惟。集．灭．道道思惟。无漏思惟相应。若念．随念．重念．忆念。不妄．不虚。是名正念是圣．出世间。无漏．不取。转向苦边\n",
              "何等为正定。正定有二种。有正定。世．俗。有漏．有取。转向善趣。有正定。是圣．出世间。无漏．不取。正尽苦。转向苦边。何等为正定世．俗。有漏．有取。转向善趣。若心住不乱．不动．摄受．寂止．三昧．一心。是名正定世．俗。有漏．有取。转向善趣。何等为正定是圣．出世间。无漏．不取。正尽苦。转向苦边。谓圣弟子苦苦思惟。集．灭．道道思惟。无漏思惟相应心法住。不乱．不散．摄受．寂止．三昧．一心。是名正定是圣．出世间。无漏．不取。正尽苦。转向苦边\n",
              "佛说此经已。诸比丘闻佛所说。欢喜奉行\n",
              "（七八六）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。若比丘心向邪者。违背于法。不乐于法。若向正者。心乐于法。不违于法。何等为邪。谓邪见。乃至邪定。何等为正。谓正见。乃至正定\n",
              "佛说此经已。诸比丘闻佛所说。欢喜奉行\n",
              "（七八七）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。向邪者违于法。不乐于法。向正者乐于法。不违于法。何等为向邪者违于法。不乐于法。谓邪见人身业如所见。口业如所见。若思．若欲．若愿．若为。彼皆随顺。一切得不爱果。不念．不可意果。所以者何。以见恶故。谓邪见。邪见者。起邪志．邪语．邪业．邪命．邪方便．邪念．邪定。是向邪者违于法。不乐于法\n",
              "何等为向正者乐于法。不违于法。谓正见人若身业随所见。若口业．若思．若欲．若愿．若为。悉皆随顺。得可爱．可念．可意果。所以者何。以见正故。谓正见。正见者。能起正志．正语．正业．正命．正方便．正念．正定。是名向正者乐于法。不违于法\n",
              "佛说是经已。诸比丘闻佛所说。欢喜奉行\n",
              "（七八八）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。向邪者违于法。不乐于法。向正者乐于法。不违于法\n",
              "何等为向邪者违于法。不乐于法。若邪见人身业如所见。口业如所见。若思．若欲．若愿．若为．彼皆随顺。一切得不爱果。不念．不可意果。所以者何。恶见。谓邪见。邪见者。起邪志．邪语．邪业．邪命．邪方便．邪念．邪定。譬如苦果。种着地中。随时溉灌。彼得地味．水味．火味．风味。一切悉苦。所以者何。以种苦故。如是邪见人。身业如所见。口业如所见。若思．若欲．若愿．若为。悉皆随顺。彼一切得不爱．不念．不可意果。所以者何。恶见者。谓邪见。邪见者。能起邪志。乃至邪定。是名向邪者违于法。不乐于法\n",
              "何等为向正者乐于法。不违于法。若正见人身业如所见。口业如所见。若思．若欲．若为。悉皆随顺。彼一切得可爱．可念．可意果。所以者何。善见谓正见。正见者能起正志。乃至正定。譬如甘蔗．稻．麦．蒲桃种着地中。随时溉灌。彼得地味．水味．火味．风味。彼一切味悉甜美。所以者何。以种子甜故。如是正见人。身业如所见。口业如所见。若思．若欲．若愿．若为。悉皆随顺。彼一切得可爱．可念．可意果。所以者何。善见者。谓正见。正见者。能起正志。乃至正定。是名向正者乐于法。不违于法\n",
              "佛说此经已。诸比丘闻佛所说。欢喜奉行\n",
              "世间．出世间亦如是说。如上三经。亦皆说偈言\n",
              "鄙法不应近　　放逸不应行\n",
              "不应习邪见　　增长于世间\n",
              "假使有世间　　正见增上者\n",
              "虽复百千生　　终不堕恶趣\n",
              "佛说此经已。诸比丘闻佛所说。欢喜奉行\n",
              "（七八九）\n",
              "如是我闻\n",
              "一时。佛住舍卫国祇树给孤独园\n",
              "时。有生闻婆罗门来诣佛所。稽首佛足。与世尊面相问讯慰劳已。退坐一面。白佛言。瞿昙。所谓正见者。何等为正见\n",
              "佛告婆罗门。正见有二种。有正见。世．俗。有漏．有取。转向善趣。有正见。是圣．出世间。无漏．不取。正尽苦。转向苦边。何等为正见世．俗。有漏．有取。转向善趣。谓正见有施．有说．有斋。乃至自知不受后有。婆罗门。是名正见世．俗。有漏．有取。向于善趣。婆罗门。何等为正见是圣．出世间。无漏．不取。正尽苦。转向苦边。谓圣弟子苦苦思惟。集．灭．道道思惟。无漏思惟相应。于法选择。分别求觉。巧便黠慧观察。是名正见是圣．出世间。无漏．不取。正尽苦。转向苦边\n",
              "佛说此经已。生闻婆罗门闻佛所说。欢喜随喜。从座起去\n",
              "如正见。如是正志．正语．正业．正命．正方便．正念．正定。一一经如上说\n",
              "（七九○）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。有邪及邪道。有正及正道。谛听。善思。当为汝说。何等为邪。谓地狱．畜生．饿鬼。何等为邪道。谓邪见。乃至邪定。何等为正。谓人．天．涅槃。何等为正道。谓正见。乃至正定\n"
            ]
          },
          {
            "id": 29,
            "level": 3,
            "title": "第二十九卷",
            "brief": "",
            "media": "858-29.m4a",
            "page": [
              "（七九七）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。有沙门法及沙门果。谛听。善思。当为汝说。何等为沙门法。谓八圣道。正见。乃至正定。何等为沙门果。谓须陀洹果．斯陀含果．阿那含果．阿罗汉果。何等为须陀洹果。谓三结断。何等为斯陀含果。谓三结断。贪．恚．痴薄。何等为阿那含果。谓五下分结尽。何等为阿罗汉果。谓贪．恚．痴永尽。一切烦恼永尽\n",
              "佛说此经已。诸比丘闻佛所说。欢喜奉行\n",
              "（七九八）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。有沙门法．沙门．沙门义。谛听。善思。当为汝说。何等为沙门法。谓八圣道。正见。乃至正定。何等为沙门。谓成就此法者。何等为沙门义。谓贪欲永断。嗔恚．痴永断。一切烦恼永断\n",
              "佛说此经已。诸比丘闻佛所说。欢喜奉行\n",
              "（七九九）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。如上说。差别者。有沙门果。何等为沙门果。谓须陀洹果．斯陀含果．阿那含果．阿罗汉果\n",
              "佛说此经已。诸比丘闻佛所说。欢喜奉行\n",
              "（八○○）\n",
              "如是婆罗门法．婆罗门．婆罗门义．婆罗门果。\n",
              "梵行法．梵行者．梵行义．梵行果亦如上说\n",
              "（八○一）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。有五法。多所饶益修安那般那念。何等为五。住于净戒波罗提木叉律仪。威仪行处具足。于微细罪能生怖畏。受持学戒。是名第一多所饶益修习安那般那念。复次。比丘。少欲．少事．少务。是名二法多所饶益修习安那般那念。复次。比丘。饮食知量。多少得中。不为饮食起求欲想。精勤思惟。是名三法多所饶益修安那般那念。复次。比丘。初夜．后夜不着睡眠。精勤思惟。是名四法多所饶益修安那般那念。复次。比丘。空闲林中。离诸愦闹。是名五法多种饶益修习安那般那念\n",
              "佛说此经已。诸比丘闻佛所说。欢喜奉行\n",
              "（八○二）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。当修安那般那念。若比丘修习安那般那念多修习者。得身止息及心止息。有觉有观。寂灭．纯一。明分想修习满足\n",
              "佛说此经已。诸比丘闻佛所说。欢喜奉行\n",
              "（八○三）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。修习安那般那念。若比丘修习安那般那念。多修习者。得身心止息。有觉有观。寂灭．纯一。明分想修习满足。何等为修习安那般那念多修习已。身心止息。有觉有观。寂灭．纯一。明分想修习满足。是比丘若依聚落．城邑止住。晨朝着衣持钵。入村乞食。善护其身。守诸根门。善系心住。乞食已。还住处。举衣钵。洗足已。或入林中．闲房．树下。或空露地。端身正坐。系念面前。断世贪爱。离欲清净。嗔恚．睡眠．掉悔．疑断。度诸疑惑。于诸善法心得决定。远离五盖烦恼于心。令慧力羸。为障碍分。不趣涅槃。念于内息。系念善学。念于外息。系念善学。息长息短。觉知一切身入息。于一切身入息善学。觉知一切身出息。于一切身出息善学。觉知一切身行息入息。于一切身行息入息善学。觉知一切身行息出息。于一切身行息出息善学。觉知喜。觉知乐。觉知身行。觉知心行息入息。于觉知心行息入息善学。觉知心行息出息。于觉知心行息出息善学。觉知心。觉知心悦。觉知心定。觉知心解脱入息。于觉知心解脱入息善学。觉知心解脱出息。于觉知心解脱出息善学。观察无常。观察断。观察无欲。观察灭入息。于观察灭入息善学。观察灭出息。于观察灭出息善学。是名修安那般那念。身止息．心止息。有觉有观。寂灭．纯一。明分想修习满足\n",
              "佛说此经已。诸比丘闻佛所说。欢喜奉行\n",
              "（八○四）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。当修安那般那念。安那般那念修习多修习者。断诸觉想。云何安那般那念修习多修习断诸觉想。若比丘依止聚落．城邑住。如上广说。乃至于出息灭善学。是名安那般那念修习多修习断诸觉想\n",
              "佛说此经已。诸比丘闻佛所说。欢喜奉行\n",
              "如断觉想。如是不动摇。得大果大福利。如是得甘露．究竟甘露。得二果．四果．七果。一一经亦如上说\n",
              "（八○五）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。如我所说安那般那念。汝等修习不\n",
              "时。有比丘名阿梨瑟吒。于众中坐。即从座起。整衣服。为佛作礼。右膝着地。合掌白佛言。世尊。世尊所说安那般那念。我已修习\n",
              "佛告阿梨瑟吒比丘。汝云何修习我所说安那般那念\n",
              "比丘白佛。世尊。我于过去诸行不顾念。未来诸行不生欣乐。于现在诸行不生染着。于内外对碍想善正除灭。我已如是修世尊所说安那般那念\n",
              "佛告阿梨瑟吒比丘。汝实修我所说安那般那念。非不修。然其比丘于汝所修安那般那念所。更有胜妙过其上者。何等是胜妙过阿梨瑟吒所修安那般那念者。是比丘依止城邑．聚落。如前广说。乃至于灭出息观察善学。是名。阿梨瑟吒比丘。胜妙过汝所修安那般那念者\n",
              "佛说此经已。诸比丘闻佛所说。欢喜奉行\n",
              "（八○六）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊于晨朝时着衣持钵。入舍卫城乞食。食已。还精舍。举衣钵。洗足已。持尼师檀入安陀林。坐一树下。昼日禅思\n",
              "时。尊者罽宾那亦晨朝时着衣持钵。入舍卫城乞食。还。举衣钵。洗足已。持尼师檀入安陀林。于树下坐禅。去佛不远。正身不动。身心正直。胜妙思惟\n",
              "尔时。众多比丘晡时从禅觉。往诣佛所。稽首礼佛足。退坐一面\n",
              "佛语诸比丘。汝等见尊者罽宾那不。去我不远。正身端坐。身心不动。住胜妙住\n",
              "诸比丘白佛。世尊。我等数见彼尊者正身端坐。善摄其身。不倾不动。专心胜妙\n",
              "佛告诸比丘。若比丘修习三昧。身心安住。不倾不动。住胜妙住者。此比丘得此三昧。不勤方便。随欲即得\n",
              "诸比丘白佛。何等三昧。比丘得此三昧。身心不动。住胜妙住\n",
              "佛告诸比丘。若比丘依止聚落。晨朝着衣持钵。入村乞食已。还精舍。举衣钵。洗足已。入林中。若闲房．露坐。思惟系念。乃至息灭观察善学。是名三昧。若比丘端坐思惟。身心不动。住胜妙住\n",
              "佛说此经已。诸比丘闻佛所说。欢喜奉行\n",
              "（八○七）\n",
              "如是我闻\n",
              "一时。佛住一奢能伽罗林中\n",
              "尔时。世尊告诸比丘。我欲二月坐禅。诸比丘勿复往来。唯除送食比丘及布萨时。尔时。世尊作是语已。即二月坐禅。无一比丘敢往来者。唯除送食及布萨时\n",
              "尔时。世尊坐禅二月过已。从禅觉。于比丘僧前坐。告诸比丘。若诸外道出家来问汝等。沙门瞿昙于二月中云何坐禅。汝应答言。如来二月以安那般那念坐禅思惟住。所以者何。我于此二月念安那般那。多住思惟。入息时念入息如实知。出息时念出息如实知。若长若短。一切身觉入息念如实知。一切身觉出息念如实知。身行休息入息念如实知。乃至灭出息念如实知。我悉知已。我时作是念。此则粗思惟住。我今于此思惟止息已。当更修余微细修住而住\n",
              "尔时。我息止粗思惟已。即更入微细思惟。多住而住。时。有三天子。极上妙色。过夜来至我所。一天子作是言。沙门瞿昙时到。复有一天子言。此非时到。是时向至。第三天子言。非为时到。亦非时向至。此则修住。是阿罗诃寂灭耳\n",
              "佛告诸比丘。若有正说。圣住．天住．梵住．学住．无学住．如来住。学人所不得当得。不到当到。不证当证。无学人现法乐住者。谓安那般那念。此则正说。所以者何。安那般那念者。是圣住．天住．梵住。乃至无学现法乐住\n",
              "佛说此经已。诸比丘闻佛所说。欢喜奉行\n",
              "（八○八）\n",
              "如是我闻\n",
              "一时。佛住迦毗罗越尼拘律树园中\n",
              "尔时。释氏摩诃男诣尊者迦磨比丘所。礼迦磨比丘足已。退坐一面。语迦磨比丘言。云何。尊者迦磨。学住者为即是如来住耶。为学住异如来住异\n",
              "迦磨比丘答言。摩诃男。学住异如来住异。摩诃男。学住者。断五盖多住。如来住者。于五盖已断已知。断其根本。如截多罗树头。更不生长。于未来世成不生法\n",
              "一时。世尊住一奢能伽罗林中。尔时。世尊告诸比丘。我欲于此一奢能伽罗林中二月坐禅。汝诸比丘勿使往来。唯除送食比丘及布萨时。广说如前。乃至无学现法乐住。以是故知。摩诃男。学住异如来住异\n",
              "释氏摩诃男闻迦磨比丘所说欢喜。从座起去\n",
              "（八○九）\n",
              "如是我闻\n",
              "一时。佛住金刚聚落跋求摩河侧萨罗梨林中\n",
              "尔时。世尊为诸比丘说不净观。赞叹不净观言。诸比丘修不净观。多修习者。得大果大福利\n",
              "时。诸比丘修不净观已。极厌患身。或以刀自杀。或服毒药。或绳自绞．投岩自杀。或令余比丘杀\n",
              "有异比丘极生厌患恶露不净。至鹿林梵志子所。语鹿林梵志子言。贤首。汝能杀我者。衣钵属汝\n",
              "时。鹿林梵志子即杀彼比丘。持刀至跋求摩河边。洗刀时。有魔天住于空中。赞鹿林梵志子言。善哉。善哉。贤首。汝得无量功德。能令诸沙门释子持戒有德。未度者度。未脱者脱。未稣息者令得稣息。未涅槃者令得涅槃。诸长利衣钵杂物悉皆属汝\n",
              "时。鹿林梵志子闻赞叹已。增恶邪见。作是念。我今真实大作福德。令沙门释子持戒功德者。未度者度。未脱者脱。未稣息者令得稣息。未涅槃者令得涅槃。衣钵杂物悉皆属我。于是手执利刀。循诸房舍．诸经行处．别房．禅房。见诸比丘。作如是言。何等沙门持戒有德。未度者我能令度。未脱者令脱。未稣息者令得稣息。未涅槃令得涅槃\n",
              "时。有诸比丘厌患身者。皆出房舍。语鹿林梵志子言。我未得度。汝当度我。我未得脱。汝当脱我。我未得稣息。汝当令我得稣息。我未得涅槃。汝当令我得涅槃\n",
              "时。鹿林梵志子即以利刀杀彼比丘。次第。乃至杀六十人\n",
              "尔时。世尊至十五日说戒时。于众僧前坐。告尊者阿难。何因何缘诸比丘转少．转减．转尽\n",
              "阿难白佛言。世尊为诸比丘说修不净观。赞叹不净观。诸比丘修不净观已。极厌患身。广说。乃至杀六十比丘。世尊。以是因缘故。令诸比丘转少．转减．转尽。唯愿世尊更说余法。令诸比丘闻已。勤修智慧。乐受正法。乐住正法\n",
              "佛告阿难。是故。我今次第说。住微细住。随顺开觉。已起．未起恶不善法速令休息。如天大雨。起．未起尘能令休息。如是。比丘。修微细住。诸起．未起恶不善法能令休息。阿难。何等为微细住多修习。随顺开觉。已起．未起恶不善法能令休息。谓安那般那念住\n",
              "阿难白佛。云何修习安那般那念住。随顺开觉。已起．未起恶不善法能令休息\n",
              "佛告阿难。若比丘依止聚落。如前广说。乃至如灭出息念而学\n",
              "佛说此经已。尊者阿难闻佛所说。欢喜奉行\n",
              "（八一○）\n",
              "如是我闻\n",
              "一时。佛住金刚跋求摩河侧萨罗梨林中\n",
              "尔时。尊者阿难独一静处。思惟禅思。作如是念。颇有一法。修习多修习。令四法满足。四法满足已。七法满足。七法满足已。二法满足\n",
              "时。尊者阿难从禅觉已。往诣佛所。稽首礼足。退坐一面。白佛言。世尊。我独一静处。思惟禅思。作是念。颇有一法。多修习已。令四法满足。乃至二法满足。我今问世尊。宁有一法。多修习已。能令。乃至二法满足耶\n",
              "佛告阿难。有一法。多修习已。乃至能令二法满足。何等为一法。谓安那般那念。多修习已。能令四念处满足。四念处满足已。七觉分满足。七觉分满足已。明．解脱满足。云何修安那般那念。四念处满足。是比丘依止聚落。乃至如灭出息念学。阿难。如是圣弟子入息念时如入息念学。出息念时如出息念学。若长若短。一切身行觉知。入息念时如入息念学。出息念时如出息念学。身行休息入息念时。如身行休息入息念学。身行休息出息念时。如身行休息出息念学。圣弟子尔时身身观念住异于身者。彼亦如是随身比思惟\n",
              "若有时圣弟子喜觉知。乐觉知。心行觉知。心行息觉知。入息念时如心行息入息念学。心行息出息念时如心行息出息念学。是圣弟子尔时受受观念住。若复异受者。彼亦受随身比思惟。有时圣弟子心觉知。心悦．心定．心解脱觉知。入息念时如入息念学。心解脱出息念时如心解脱出息念学。是圣弟子尔时心心观念住。若有异心者。彼亦随心比思惟\n",
              "若圣弟子有时观无常．断．无欲．灭。如无常．断．无欲．灭观住学。是圣弟子尔时法法观念住异于法者。亦随法比思惟。是名修安那般那念。满足四念处\n",
              "阿难白佛。如是修习安那般那念。令四念处满足。云何修四念处。令七觉分满足\n",
              "佛告阿难。若比丘身身观念住。念住已。系念住不忘。尔时方便修念觉分。修念觉分已。念觉分满足。念觉满足已。于法选择思量。尔时方便修择法觉分。修择法觉分已。择法觉分满足。于法选择分别思量已。得精勤方便。尔时方便修习精进觉分。修精进觉分已。精进觉分满足。方便精进已。则心欢喜。尔时方便修喜觉分。修喜觉分已。喜觉分满足。欢喜已。身心猗息。尔时方便修猗觉分。修猗觉分已。猗觉分满足。身心乐已。得三昧。尔时修定觉分。修定觉分已。定觉分满足。定觉分满足已。贪忧则灭。得平等舍。尔时方便修舍觉分。修舍觉分已。舍觉分满足。受．心．法法念处亦如是说。是名修四念处。满足七觉分\n",
              "阿难白佛。是名修四念处。满足七觉分。云何修七觉分。满足明．解脱\n",
              "佛告阿难。若比丘修念觉分。依远离．依无欲．依灭．向于舍。修念觉分已。满足明．解脱。乃至修舍觉分。依远离．依无欲．依灭．向于舍。如是修舍觉分已。明．解脱满足。阿难。是名法法相类．法法相润。如是十三法。一法为增上。一法为门。次第增进。修习满足\n",
              "佛说此经已。尊者阿难闻佛所说。欢喜奉行\n",
              "（八一一─八一二）\n",
              "如是异比丘所问。佛问诸比丘亦如上说\n",
              "（八一三）\n",
              "如是我闻\n",
              "一时。佛住金毗罗聚落金毗林中\n",
              "尔时。世尊告尊者金毗罗。我今当说精勤修习四念处。谛听。善思。当为汝说。尔时。尊者金毗罗默然住。如是再三\n",
              "尔时。尊者阿难语尊者金毗罗。今大师告汝。如是三说\n",
              "尊者金毗罗语尊者阿难。我已知。尊者阿难。我已知。尊者瞿昙\n",
              "尔时。尊者阿难白佛言。世尊。是时。世尊。是时。善逝。唯愿为诸比丘说精勤修四念处。诸比丘闻已。当受奉行\n",
              "佛告阿难。谛听。善思。当为汝说。若比丘入息念时如入息学。乃至灭出息时如灭出息学。尔时圣弟子念入息时如念入息学。乃至身行止息．出息时。如身行止息．出息学。尔时圣弟子身身观念住。尔时圣弟子身身观念住已。如是知善内思惟\n",
              "佛告阿难。譬如有人乘车舆从东方颠沛而来。当于尔时践蹈诸土堆垄不\n",
              "阿难白佛。如是。世尊\n",
              "佛告阿难。如是圣弟子念入息时如入息念学。如是乃至善内思惟。若尔时圣弟子觉知喜乃至觉知意行息学。圣弟子受受观念住。圣弟子受受观念已。如是知善内思惟。譬如有人乘车舆从南方颠沛而来。云何。阿难。当践蹈土堆垄不\n",
              "阿难白佛。如是。世尊\n",
              "佛告阿难。如是圣弟子受受观念住。知善内思惟。若圣弟子觉知心欣悦．心定．心解脱．心入息如解脱心入息学。解脱心出息如解脱心出息学。尔时圣弟子心心观念住。如是圣弟子心心观念住已。知善内思惟。譬如有人乘车舆从西方来。彼当践蹈土堆垄不\n",
              "阿难白佛。如是。世尊\n",
              "佛告阿难。如是圣弟子觉知心。乃至心解脱出息如心解脱出息学。如是圣弟子尔时心心观念住。知善内思惟。善于身受心。贪忧灭舍。尔时圣弟子法法观念住。如是圣弟子法法观念住已。知善内思惟。阿难。譬如四衢道有土堆垄。有人乘车舆从北方颠沛而来。当践蹈土堆垄不\n",
              "阿难白佛。如是。世尊\n",
              "佛告阿难。如是。圣弟子法法观念住。知善内思惟。阿难。是名比丘精勤方便修四念处\n",
              "佛说此经已。尊者阿难闻佛所说。欢喜奉行\n",
              "（八一四）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。当修安那般那念。修安那般那念多修习已。身不疲倦。眼亦不患乐。随顺观住乐。觉知不染着乐。云何修安那般那念。身不疲倦。眼亦不患乐。随观住乐。觉知不染着乐。是比丘依止聚落。乃至观灭出息时如灭出息学。是名修安那般那念。身不疲倦。眼亦不患乐。随观住乐。觉知不染着乐。如是修安那般那念者。得大果大福利。是比丘欲求离欲．恶不善法。有觉有观。离生喜乐。初禅具足住。是比丘当修安那般那念。如是修安那般那念。得大果大福利。是比丘欲求第二．第三．第四禅。慈．悲．喜．舍。空入处．识入处．无所有入处．非想非非想入处。具足三结尽。得须陀洹果。三结尽。贪．恚．痴薄。得斯陀含果。五下分结尽。得阿那含果。得无量种神通力。天耳．他心智．宿命智．生死智．漏尽智者。如是比丘当修安那般那念。如是安那般那念。得大果大福利\n",
              "佛说此经已。诸比丘闻佛所说。欢喜奉行\n",
              "（八一五）\n",
              "如是我闻\n",
              "一时。佛住舍卫国祇树给孤独园夏安居。尔时。众多上座声闻于世尊左右树下．窟中安居。时。有众多年少比丘诣佛所。稽首佛足。退坐一面\n",
              "佛为诸年少比丘种种说法。示教照喜。示教照喜已。默然住\n",
              "诸年少比丘闻佛所说。欢喜随喜。从座起。作礼而去\n",
              "诸年少比丘往诣上座比丘所。礼诸上座足已。于一面坐\n",
              "时。诸上座比丘作是念。我等当摄受此诸年少比丘。或一人受一人。或一人受二．三．多人。作是念已。即便摄受。或一人受一人。或受二．三．多人。或有上座乃至受六十人\n",
              "尔时。世尊十五日布萨时。于大众前敷座而坐\n",
              "尔时。世尊观察诸比丘已。告比丘。善哉。善哉。我今喜诸比丘行诸正事。是故。比丘。当勤精进\n",
              "于此舍卫国。满迦低月。诸处人间。比丘闻世尊于舍卫国安居。满迦低月满已。作衣竟。持衣钵。于舍卫国人间游行。渐至舍卫国。举衣钵。洗足已。诣世尊所。稽首礼足已。退坐一面\n",
              "尔时。世尊为人间比丘种种说法。示教照喜已。默然住\n",
              "尔时人间比丘闻佛说法。欢喜随喜。从座起。作礼而去。往诣上座比丘所。稽首礼足。退坐一面\n",
              "时。诸上座作是念。我等当受此人间比丘。或一人受一人。或二．三。乃至多人。即便受之。或一人受一人。或二．三。乃至有受六十人者。彼上座比丘受诸人间比丘。教诫．教授。善知先后次第\n",
              "尔时。世尊月十五日布萨时。于大众前敷座而坐。观察诸比丘众。告诸比丘。善哉。善哉。诸比丘。我欣汝等所行正事。乐汝等所行正事。诸比丘。过去诸佛亦有比丘众所行正事如今此众。未来诸佛所有诸众亦当如是所行正事如今此众。所以者何。今此众中诸长老比丘。有得初禅．第二禅．第三禅．第四禅。慈．悲．喜．舍。空入处．识入处．无所有入处．非想非非想处具足住。有比丘三结尽。得须陀洹。不堕恶趣法。决定正向三菩提。七有天人往生。究竟苦边。有比丘三结尽。贪．恚．痴薄。得斯陀含。有比丘五下分结尽。得阿那含。生般涅槃。不复还生此世。有比丘得无量神通境界。天耳．他心智．宿命智．生死智．漏尽智。有比丘修不净观。断贪欲。修慈心。断嗔恚。修无常想。断我慢。修安那般那念。断觉想。云何。比丘。修安那般那念断觉想。是比丘依止聚落。乃至观灭出息如观灭出息学。是名修安那般那念断觉想\n",
              "佛说此经已。诸比丘闻佛所说。欢喜奉行\n",
              "（八一六）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。有三学。何等为三。谓增上戒学．增上意学．谓增上慧学\n",
              "尔时。世尊即说偈言\n",
              "三学具足者　　是比丘正行\n",
              "增上戒心慧　　三法勤精进\n",
              "勇猛坚固城　　常守护诸根\n",
              "如昼如其夜　　如夜亦如昼\n",
              "如前如其后　　如后亦如前\n",
              "如上如其下　　如下亦如上\n",
              "无量诸三昧　　映一切诸方\n",
              "是说为觉迹　　第一清凉集\n",
              "舍离无明诤　　其心善解脱\n",
              "我为世间觉　　明行悉具足\n",
              "正念不忘住　　其心得解脱\n",
              "身坏而命终　　如灯尽火灭\n",
              "佛说此经已。诸比丘闻佛所说。欢喜奉行\n",
              "（八一七）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。亦复有三学。何等为三。谓增上戒学．增上意学．增上慧学。何等为增上戒学。若比丘住于戒波罗提木叉律仪。威仪行处具足。见微细罪则生怖畏。受持学戒。何等为增上意学。若比丘离欲．恶不善法。乃至第四禅具足住。何等为增上慧学。是比丘此苦圣谛如实知。集．灭．道圣谛如实知。是名增上慧学\n",
              "尔时。世尊即说偈。如上所说\n",
              "佛说此经已。诸比丘闻佛所说。欢喜奉行\n",
              "（八一八）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。有比丘增上戒学。非增上意．增上慧学。有增上戒．增上意学。非增上慧学。圣弟子增上慧方便随顺成就住者。增上戒．增上意修习满足。如是圣弟子增上慧方便随顺成就住者。无上慧寿而活\n",
              "佛说此经已。诸比丘闻佛所说。欢喜奉行\n",
              "（八一九）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。过二百五十戒。随次半月来说波罗提木叉修多罗。令彼自求学者而学。说三学。能摄诸戒。何等为三。谓增上戒学．增上意学．增上慧学\n",
              "佛说此经已。诸比丘闻佛所说。欢喜奉行\n",
              "（八二○）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。如上说。差别者。何等为增上戒学。谓比丘重于戒。戒增上。不重于定。定不增上。不重于慧。慧不增上。于彼彼分细微戒。犯则随悔。所以者何。我不说彼不堪能。若彼戒随顺梵行．饶益梵行．久住梵行。如是比丘戒坚固．戒师常住．戒常随顺生。受持而学。如是知．如是见。断三结。谓身见．戒取．疑。断此三结。得须陀洹。不堕恶趣法。决定正趣三菩提。七有天人往生。究竟苦边。是名学增上戒\n",
              "何等为增上意学。是比丘重于戒。戒增上。重于定。定增上。不重于慧。慧不增上。于彼彼分细微戒。乃至受持学戒。如是知．如是见。断于五下分结。谓身见．戒取．疑．贪欲．嗔恚。断此五下分结。受生般涅槃。阿那含。不还此世。是名增上意学\n",
              "何等为增上慧学。是比丘重于戒。戒增上。重于定。定增上。重于慧。慧增上。彼如是知．如是见。欲有漏心解脱．有有漏心解脱．无明有漏心解脱。解脱知见。我生已尽。梵行已立。所作已作。自知不受后有。是名增上慧学\n",
              "佛说此经已。诸比丘闻佛所说。欢喜奉行\n",
              "（八二一）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。过二百五十戒。随次半月来说波罗提木叉修多罗。若彼善男子自随意所欲而学者。我为说三学。若学此三学。则摄受一切学戒。何等为三。谓增上戒学．增上意学．增上慧学\n",
              "何等为增上戒学。是比丘重于戒。戒增上。不重于定。定不增上。不重于慧。慧不增上。于彼彼分细微戒。乃至受持学戒。如是知．如是见。断三结。谓身见．戒取．疑。贪．恚．痴薄。成一种子道。彼地未等觉者。名斯陀含。彼地未等觉者。名家家。彼地未等觉者。名七有。彼地未等觉者。名随法行。彼地未等觉者。名随信行。是名增上戒学\n",
              "何等为增上意学。是名比丘重于戒。戒增上。重于定。定增上。不重于慧。慧不增上。于彼彼分细微戒学。乃至受持学戒。如是知．如是见。断五下分结。谓身见．戒取．疑．贪欲．嗔恚。断此五下分。能得中般涅槃。彼地未等觉者。得生般涅槃。彼地未等觉者。得无行般涅槃。彼地未等觉者。得有行般涅槃。彼地未等觉者。得上流般涅槃。是名增上意学\n",
              "何等为增上慧学。是比丘重于戒。戒增上。重于定。定增上。重于慧。慧增上。如是知．如是见。欲有漏心解脱．有有漏心解脱．无明有漏心解脱。解脱知见。我生已尽。梵行已立。所作已作。自知不受后有。是名增上慧学\n",
              "佛说此经已。诸比丘闻佛所说。欢喜奉行\n",
              "（八二二）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。若比丘具足戒住者。善摄持波罗提木叉。具足威仪行处。见细微罪。能生怖畏。比丘具足戒住。善摄持波罗提木叉。具足威仪行处。见细微罪。能生怖畏。等受学戒。令三学修习满足。何等为三。增上戒学．增上意学．增上慧学\n",
              "何等为增上戒学。是比丘戒为满足。少定．少慧。于彼彼分细微戒。乃至受持戒学。彼如是知．如是见。断三结。谓身见．戒取．疑。断此三结。得须陀洹。不堕恶趣。决定正趣三菩提。七有天人往生。究竟苦边\n",
              "何等为增上意学。是比丘定满足。三昧满足。少于慧。彼彼分细微戒。犯则随悔。乃至受持学戒。如是知．如是见。断五下分结。谓身见．戒取．疑．贪欲．嗔恚。断此五下分结。得生般涅槃。阿那含不复还生此世。是名增上意学\n",
              "何等为增上慧学。是比丘学戒满足．定满足．慧满足。如是知．如是见。欲有漏心解脱．有有漏心解脱．无明有漏心解脱。解脱知见。我生已尽。梵行已立。所作已作。自知不受后有。是名增上慧学\n",
              "佛说此经已。诸比丘闻佛所说。欢喜奉行\n",
              "（八二三）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。若比丘具足戒住。善摄波罗提木叉。具足威仪行处。见微细罪。能生怖畏。受持学戒住。满足三学。何等为三。谓增上戒．增上意．增上慧\n",
              "何等为增上戒。是比丘戒满足。少定．少慧。于彼彼分细微戒。乃至受持学戒。如是知．如是见。断三结。贪．恚．痴薄。得一种子道。若彼地未等觉者。得斯陀含。彼地未等觉者。名家家。彼地未等觉者。得须陀洹。彼地未等觉者。得随法行。彼地未等觉者。得随信行。是名增上戒学\n",
              "何等为增上意学。是比丘戒满足．定满足．少于慧。于彼彼分细微戒。乃至受持学戒。如是知．如是见。断五下分结。谓身见．戒取．疑．贪欲．嗔恚。断此五下分结。得中般涅槃。于彼未等觉者。得生般涅槃。于彼未等觉者。得无行般涅槃。于彼未等觉者。得有行般涅槃。于彼未等觉者。得上流般涅槃。是名增上意学\n",
              "何等为增上慧学。是比丘学戒满足．定满足．慧满足。如是知．如是见。欲有漏心解脱．有有漏心解脱．无明漏心解脱。解脱知见。我生已尽。梵行是立。所作已作。自知不受后有。是名增上慧学\n",
              "佛说此经已。诸比丘闻佛所说。欢喜奉行\n",
              "（八二四）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。有二学。何等为二。谓上威仪学．上波罗提木叉学\n",
              "尔时。世尊即说偈言\n",
              "学者学戒时　　直道随顺行\n",
              "专审勤方便　　善自护其身\n",
              "得初漏尽智　　次究竟无知\n",
              "得无知解脱　　知见悉已度\n",
              "成不动解脱　　诸有结灭尽\n",
              "彼诸根具足　　诸根寂静乐\n",
              "持此后边身　　摧伏众魔怨\n",
              "佛说此经已。诸比丘闻佛所说。欢喜奉行\n",
              "（八二五）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。学戒多福利。住智慧为上。解脱坚固。念为增上。若比丘学戒福利。智慧为上。解脱坚固。念增上已。令三学满足。何等为三。谓增上戒学．增上意学．增上慧学\n",
              "尔时。世尊即说偈言\n",
              "学戒随福利　　专思三昧禅\n",
              "智慧为最上　　现生之最后\n",
              "牟尼持后边　　降魔度彼岸\n",
              "佛说此经已。诸比丘闻佛所说。欢喜奉行\n",
              "（八二六）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。如上说。差别者。诸比丘。何等为学戒随福利。谓大师为诸声闻制戒。所谓摄僧。极摄僧。不信者信。信者增其信。调伏恶人。惭愧者得乐住。现法防护有漏。未来得正对治。令梵行久住。如大师已为声闻制戒。谓摄僧。乃至梵行久住。如是如是学戒者。行坚固戒．恒戒．常行戒．受持学戒。是名比丘戒福利\n",
              "何等智慧为上。谓大师为声闻说法。大悲哀愍。以义饶益。若安慰．若安乐．若安慰安乐。如是如是大师为诸声闻说法。大悲哀愍。以义饶益。安慰安乐。如是如是于彼彼法．彼彼处。智慧观察。是名比丘智慧为上\n",
              "何等为解脱坚固。谓大师为诸声闻说法。大悲哀愍。以义饶益。安慰安乐。如是如是说彼彼法。如是彼处如是彼处得解脱乐。是名比丘坚固解脱\n",
              "何等为比丘念增上。未满足戒身者。专心系念安住。未观察者。于彼彼处智慧系念安住。已观察者。于彼彼处重念安住。未触法者。于彼彼处解脱念安住。已触法者。于彼彼处解脱念安住。是名比丘正念增上\n",
              "尔时。世尊即说偈言\n",
              "学戒随福利　　专思三昧禅\n",
              "智慧为最上　　现生最后边\n",
              "牟尼持后边　　降魔度彼岸\n",
              "佛说是经已。诸比丘闻佛所说。欢喜奉行\n",
              "尸婆迦修多罗。如后。佛当说\n",
              "如是阿难陀比丘及异比丘所问．佛问诸比丘三经。亦如上说\n",
              "（八二七）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。譬如田夫有三种作田。随时善作。何等为三。谓彼田夫随时耕磨。随时溉灌。随时下种。彼田夫随时耕磨．溉灌．下种已。不作是念。欲令今日生长。今日果实。今日成熟。若明日．后日也。诸比丘。然彼长者耕田．溉灌．下种已。不作是念。今日生长．果实．成熟。若明日．若复后日。而彼种子已入地中。则自随时生长。果实成熟。如是。比丘于此三学随时善学。谓善戒学．善意学．善慧学已。不作是念。欲令我今日得不起诸漏。心善解脱。若明日．若后日。不作是念。自然神力能令今日。若明日．后日。不起诸漏。心善解脱。彼已随时增上戒学．增上意学．增上慧学已。随彼时节。自得不起诸漏。心善解脱。\n",
              "譬如。比丘。伏鸡生卵。若十乃至十二。随时消息。冷暖爱护。彼伏鸡不作是念。我今日。若明日．后日。当以口啄。若以瓜刮。令其儿安隐得生。然其伏鸡善伏其子。爱护随时。其子自然安隐得生。如是。比丘善学三学。随其时节。自得不起诸漏。心善解脱\n",
              "佛说此经已。诸比丘闻佛所说。欢喜奉行\n",
              "（八二八）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。譬如驴随群牛而行。而作是念。我作牛声。然其彼形亦不似牛。色亦不似牛。声出不似。随大群牛。谓已是牛。而作牛鸣。而去牛实远。如是。有一愚痴男子违律犯戒。随逐大众。言。我是比丘。我是比丘。而不学习胜欲增上戒学．增上意学．增上慧学。随逐大众。自言。我是比丘。我是比丘。其实去比丘大远\n",
              "尔时。世尊即说偈言\n",
              "同蹄无角兽　　四足具声口\n",
              "随逐大群牛　　常以为等侣\n",
              "形亦非牛类　　不能作牛声\n",
              "如是愚痴人　　不随系心念\n",
              "于善逝教诫　　无欲勤方便\n",
              "懈怠心轻慢　　不获无上道\n",
              "如驴在群牛　　去牛常自远\n",
              "彼虽随大众　　内行常自乖\n",
              "佛说此经已。诸比丘闻佛所说。欢喜奉行\n",
              "（八二九）\n",
              "如是我闻\n",
              "一时。佛住跋耆聚落。尊者跋耆子侍佛左右\n",
              "尔时。尊者跋耆子诣佛所。稽首礼足。退住一面。白佛言。世尊。佛说过二百五十戒。令族姓子随次半月来说波罗提木叉修多罗。令诸族姓子随欲而学。然今。世尊。我不堪能随学而学\n",
              "佛告跋耆子。汝堪能随时学三学不\n",
              "跋耆子白佛言。堪能。世尊\n",
              "佛告跋耆子。汝当随时增上戒学．增上意学．增上慧学。随时精勤增上戒学．增上意学．增上慧学已。不久当得尽诸有漏。无漏心解脱．慧解脱。现法自知作证。我生已尽。梵行已立。所作已作。自知不受后有\n",
              "尔时。尊者跋耆子闻佛所说。欢喜随喜。作礼而去\n",
              "尔时。尊者跋耆子受佛教诫．教授已。独一静处。专精思惟。如上说。乃至心善解脱。得阿罗汉\n"
            ]
          },
          {
            "id": 30,
            "level": 3,
            "title": "第三十卷",
            "brief": "",
            "media": "858-30.m4a",
            "page": [
              "（八三○）\n",
              "如是我闻\n",
              "一时。佛住崩伽阇崩伽耆林中\n",
              "尔时。世尊为诸比丘说戒相应法。赞叹制戒法\n",
              "尔时。尊者迦叶氏于崩伽聚落住。闻世尊说戒相应法。赞叹是戒。极心不忍不喜。言。此沙门极赞叹是戒。极制是戒\n",
              "尔时。世尊于崩伽聚落随所乐住已。向舍卫国去。次第游行。至舍卫国祇树给孤独园\n",
              "时。尊者迦叶氏。世尊去后不久。心即生悔。我今失利。得大不利。于世尊所说戒相应法。赞叹制戒时。于世尊所。心不忍不喜。心不欢喜。而作是言。沙门极制是戒。极赞叹是戒\n",
              "时。尊者迦叶氏夜过晨朝。着衣持钵。入崩伽聚落乞食。食已。还精舍。付嘱卧具。自持衣钵。向舍卫城次第游行。至舍卫国。举衣钵。洗足已。诣世尊。稽首礼足。白佛言。悔过。世尊。悔过。善逝。我愚我痴。不善不辨。我闻世尊为诸比丘说戒相应法。赞叹制戒时。于世尊所。不忍不喜。心不欣乐。而作是言。是沙门极制是戒。赞叹是戒\n",
              "佛告迦叶氏。汝何时于我所。心不忍不喜。不生欣乐。而作是言。此沙门极制是戒。赞叹是戒\n",
              "迦叶氏白佛言。时。世尊于崩伽阇聚落崩伽耆林中。为诸比丘说戒相应法。赞叹是戒。我尔时于世尊所。心得不忍．不欢喜。心不欣乐。而作是言。是沙门极制是戒。赞叹是戒。世尊。我今日自知罪悔。自见罪悔。唯愿世尊受我悔过。哀愍故\n",
              "佛告迦叶氏。汝自知悔．愚痴．不善不辨。闻我为诸比丘说戒相应法。赞叹制戒。而于我所。不忍不喜。心不欣乐。而作是言。是沙门极制是戒。极叹是戒。汝今迦叶自知悔．自见悔已。于未来世。律仪戒生戒。今授汝。哀愍故。迦叶氏。如是悔者。善法增长。终不退减。所以者何。若有自知罪．自见罪而悔过者。于未来世。律仪戒生。善法增长。不退减故。\n",
              "正使迦叶为上座者。不欲学戒．不重于戒．不叹制戒。如是比丘我不赞叹。所以者何。若大师所赞叹者。余人则复与相习近。恭敬亲重。若余人与相习近亲重者。则与同见。同彼所作。同彼所作者。长夜当得不饶益苦。是故我于彼长老初不赞叹。以其初始不乐学戒故。如长老。中年．少年亦如是\n",
              "若是上座长老初始重于戒学。赞叹制戒。如是长老我所赞叹。以其初始乐戒学故。大师所赞叹者。余人亦当与相习近亲重。同其所见。同其所见故。于未来世。彼当长夜以义饶益。是故于彼长老比丘常当赞叹。以初始乐学戒故。中年．少年亦复如是\n",
              "佛说此经已。诸比丘闻佛所说。欢喜奉行\n",
              "（八三一）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。若诸上座长老比丘初始不乐学戒．不重于戒。见余比丘初乐学戒．重于戒．赞叹制戒者。彼亦不随时赞叹。我于此等比丘所亦不赞叹。以其初始不乐学戒故。所以者何。若大师赞叹彼者。余人当复习近亲重。同其所见。以同其所见故。长夜当受不饶益苦。是故我于彼长老。中年．少年亦复如是。乐学戒者。如前说\n",
              "佛说此经已。诸比丘闻佛所说。欢喜奉行\n",
              "（八三二）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。有三学。何等为三。谓增上戒学．增上意学．增上慧学。何等为增上戒学。若比丘住于戒波罗提木叉。具足威仪行处。见微细罪则生怖畏。受持学戒。是名增上戒学。何等为增上意学。若比丘离诸恶不善法。有觉有观。离生喜乐。初禅具足住。乃至第四禅具足住。是名增上意学。何等为增上慧学。若比丘此苦圣谛如实知。此苦集圣谛．此苦灭圣谛．此苦灭道迹圣谛如实知。是名增上慧学\n",
              "佛说此经已。诸比丘闻佛所说。欢喜奉行\n",
              "三学余经。如前念处说\n",
              "如禅。如是无量．无色。如四圣谛。如是四念处．四正断．四如意足．五根．五力．七觉分．八圣道．四道．四法句．止观修习。亦如是说\n",
              "（八三三）\n",
              "如是我闻\n",
              "一时。佛住毗舍离国猕猴池侧重阁讲堂\n",
              "时。有善调象师离车。名曰难陀。来诣佛所。稽首佛足。退坐一面\n",
              "尔时。世尊告离车难陀言。若圣弟子成就四不坏净者。欲求寿命。即得寿命。求好色．力．乐．辩．自在即得。何等为四。谓佛不坏净成就。法．僧不坏净。圣戒成就。我见是圣弟子于此命终。生于天上。于天上得十种法。何等为十。得天寿．天色．天名称．天乐．天自在。天色．声．香．味．触。若圣弟子于天上命终。来生人中者。我见彼十事具足。何等为十。人间寿命．人好色．名称．乐．自在．色．声．香．味．触。我说彼多闻圣弟子不由他信．不由他欲．不从他闻．不取他意．不因他思。我说彼有如实正慧知见\n",
              "尔时。难陀有从者。白难陀言。浴时已到。今可去矣\n",
              "难陀答言。我今不须人间澡浴。我今于此胜妙法以自沐浴。所谓于世尊所得清净信乐\n",
              "尔时。离车调象师难陀闻佛所说。欢喜随喜。从座起。作礼而去\n",
              "（八三四）\n",
              "如是我闻\n",
              "一时。佛住毗舍离国猕猴池侧重阁讲堂\n",
              "尔时。世尊告诸比丘。若圣弟子成就四不坏净者。不于人中贫活而活。不寒乞。自然富足。何等为四。谓于佛不坏净成就。法．僧．圣戒不坏净成就。是故。比丘。当如是学。我当成就于佛不坏净。法．僧不坏净。圣戒成就\n",
              "佛说此经已。诸比丘闻佛所说。欢喜奉行\n",
              "（八三五）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。转轮王七宝具足。成就人中四种神力。王四天下。身坏命终。生于天上。虽复转轮圣王七宝具足。成就人间神力。王四天下。身坏命终。得生天上。然犹未断地狱．畜生．饿鬼恶趣之苦。所以者何。以转轮王不得于佛不坏净。法．僧不坏净。圣戒不成就故\n",
              "多闻圣弟子持粪扫衣。家家乞食。草蓐卧具。而彼多闻圣弟子解脱地狱．畜生．饿鬼恶趣之苦。所以者何。以彼多闻圣弟子于佛不坏净。法．僧不坏净。圣戒成就。是故。诸比丘。当作是学。于佛不坏净。法．僧不坏净。圣戒成就\n",
              "佛说此经已。诸比丘闻佛所说。欢喜奉行\n",
              "（八三六）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。汝等当起哀愍心．慈悲心。若有人于汝等所说乐闻乐受者。汝当为说四不坏净。令入令住。何等为四。于佛不坏净．于法不坏净．于僧不坏净．于圣戒成就。所以者何。若四大。地．水．火．风有变易增损。此四不坏净未尝增损变异。彼无增损变异者。谓多闻圣弟子于佛不坏净成就。若堕地狱．畜生．饿鬼者。无有是处。是故。诸比丘。当作是学。我当成就于佛不坏净。法．僧不坏净。圣戒成就。亦当建立余人。令成就\n",
              "佛说此经已。诸比丘闻佛所说。欢喜奉行\n",
              "（八三七）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。若信人者。生五种过患。彼人或时犯戒违律。为众所弃。恭敬其人者。当作是念。此是我师。我所重敬。众僧弃薄。我今何缘入彼塔寺。不入塔寺已。不敬众僧。不敬僧已。不得闻法。不闻法已。退失善法。不得久住于正法中。是名信敬人生初过患\n",
              "复次。敬信人者。所敬之人犯戒违律。众僧为作不见举。敬信彼人者。当作是念。此是我师。我所敬重。而今众僧作不见举。我今何缘复入塔寺。不入塔寺已。不敬众僧。不敬众僧已。不得闻法。不闻法已。退失善法。不得久住于正法中。是名敬信人故生第二过患\n",
              "复次。彼人若持衣钵。余方游行。敬彼人者。而作是念。我所敬人着衣持钵。人间游行。我今何缘入彼塔寺。不入塔寺已。不得恭敬众僧。不敬众僧已。不得闻法。不闻法已。退失善法。不得久住于正法中。是名敬信人故生第三过患\n",
              "复次。彼所信敬人舍戒还俗。敬信彼人者。而作是念。彼是我师。我所敬重。舍戒还俗。我今不应入彼塔寺。不入寺已。不敬众僧。不敬僧已。不得闻法。不闻法已。退失善法。不得久住于正法中。是名敬信人故生第四过患\n",
              "复次。彼所信敬人身坏命终。敬信彼人者。而作是念。彼是我师。我所敬重。今已命终。我今何缘入彼塔寺。不入寺故。不得敬僧。不敬僧已。不得闻法。不闻法故。退失善法。不得久住于正法中。是名敬信人故生第五过患\n",
              "是故。诸比丘。当如是学。我当成就于佛不坏净。于法．僧不坏净。圣戒成就\n",
              "佛说此经已。诸比丘闻佛所说。欢喜奉行\n",
              "（八三八）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。有四种食。长养众生。四大增长摄受。何等为四。谓抟食．触食．意思食．识食。如是。福德润泽。为安乐食。何等为四。谓于佛不坏净。于法．僧不坏净。圣戒成就。是故。诸比丘。当作是学。我当成就于佛不坏净。于法．僧不坏净。圣戒成就\n",
              "佛说此经已。诸比丘闻佛所说。欢喜奉行\n",
              "（八三九）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。如上说。差别者。于佛不坏净成就者。为闻法．众僧所念．圣戒成就\n",
              "佛说此经已。诸比丘闻佛所说。欢喜奉行\n",
              "（八四○）\n",
              "次经亦如上说。差别者。若于佛不坏净成就者。法．僧。悭垢缠众生离悭垢心。在家而住解脱。心施。常行乐施。常乐于舍。行平等施。圣戒成就\n",
              "佛说此经已。诸比丘闻佛所说。欢喜奉行\n",
              "（八四一）\n",
              "次经亦如上说。差别者。如是圣弟子四种福德润泽。善法润泽。摄受称量功德。不可称量尔所果福．尔所果．尔所福果集。然彼得众多福利。是大功德聚数。譬如五河合流。谓恒河．耶菩那．萨罗由．伊罗跋提．摩醯。于彼诸水无能度量百瓶．千瓶．百千万瓶者。然彼水多。是大水聚数。如是圣弟子成就四功德润泽者。无能度量其福多少。然彼多福。是大功德聚数。是故。诸比丘。当作是学。我当成就于佛不坏净。于法．僧不坏净。圣戒成就\n",
              "尔时。世尊即说偈言\n",
              "众吉之巨海　　自净能净彼\n",
              "汪洋而平流　　实诸百川长\n",
              "一切诸江河　　群生之所依\n",
              "悉归于大海　　此身亦复然\n",
              "施戒修功德　　百福流所归\n",
              "（八四二）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。婆罗门者。说虚伪道。愚痴恶邪。不正趣向。非智等觉向于涅槃。彼作如是化诸弟子。于十五日。以胡麻屑．庵罗摩罗屑沐浴身体。着新劫贝。头垂长缕。牛屎涂地而卧于上。言。善男子。晨朝早起。脱衣举着一处。裸其形体。向东方驰走。正使道路逢凶象．恶马．狂牛．猘狗．棘刺．丛林．坑涧．深水。直前莫避。遇害死者。必生梵天。是名外道愚痴邪见。非智等觉向于涅槃。我为弟子说平正路。非愚痴。向智慧等觉。向于涅槃。谓八圣道。正见。乃至正定\n",
              "佛说此经已。诸比丘闻佛所说。欢喜奉行\n",
              "（八四三）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告尊者舍利弗。所谓流者。何等为流\n",
              "舍利弗白佛言。世尊所说流者。谓八圣道\n",
              "复问舍利弗。谓入流分。何等为入流分\n",
              "舍利弗白佛言。世尊。有四种入流分。何等为四。谓亲近善男子．听正法．内正思惟．法次法向\n",
              "复问舍利弗。入流者成就几法\n",
              "舍利弗白佛言。有四分成就入流者。何等为四。谓于佛不坏净．于法不坏净．于僧不坏净．圣戒成就\n",
              "佛告舍利弗。如汝所说。流者。谓八圣道。入流分者有四种。谓亲近善男子．听正法．内正思惟．法次法向。入流者成就四法。谓于佛不坏净．于法不坏净．于僧不坏净．圣戒成就\n",
              "佛说此经已。尊者舍利弗闻佛所说。欢喜奉行\n",
              "（八四四）\n",
              "如是我闻\n",
              "一时。佛住舍卫国祇树给孤独园\n",
              "尔时。尊者舍利弗诣尊者阿难所。问讯慰劳已。退住一面。尊者舍利弗语尊者阿难。欲有所问。宁有闲暇为记说不\n",
              "尊者阿难语舍利弗。随意所问。知者当答\n",
              "舍利弗问尊者阿难。为断几法。如来．应．等正觉所知所见。记说彼人得须陀洹。不堕恶趣法。决定向正觉。七有天人往生。究竟苦边\n",
              "尊者阿难语尊者舍利弗。断四法．成就四法。如来．应．等正觉记说彼人得须陀洹。不堕恶趣法。决定向三菩提。七有天人往生。究竟苦边。何等为四。谓圣弟子于佛不信住。则已断已知。成就于佛不坏净。于法．僧不信恶戒。彼则已断已知。成就法．僧不坏净及圣戒成就。如是四法断．四法成就。如来．应．等正觉所知所见。记说彼人得须陀洹。不堕恶趣法。决定正向三菩提。七有天人往生。究竟苦边\n",
              "尊者阿难尊者舍利弗。如是。如是。四法断．四法成就。如来．应．等正觉所知所见。记说彼人得须陀洹。决定正向三菩提。七有天人往生。究竟苦边\n",
              "时。二正士共论议已。展转随喜。从座起去\n",
              "（八四五）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。若比丘于五恐怖怨对休息。三事决定。不生疑惑。如实知见贤圣正道。彼圣弟子能自记说。地狱．畜生．饿鬼恶趣已尽。得须陀洹。不堕恶趣法。决定正向三菩提。七有天人往生。究竟苦边\n",
              "何等为五恐怖怨对休息。若杀生因缘罪怨对恐怖生。若离杀生者。彼杀生罪怨对因缘生恐怖休息。若偷盗．邪淫．妄语．饮酒罪怨对因缘生恐怖。彼若离偷盗．邪淫．妄语．饮酒罪怨对者。因缘恐怖休息。是名罪怨对因缘生五恐怖休息\n",
              "何等为三事决定。不生疑惑。谓于佛决定离于疑惑。于法．僧决定离疑惑。是名三法决定离疑惑\n",
              "何等名为圣道如实知见。谓此苦圣谛如实知。此苦集圣谛．此苦灭圣谛．此苦灭道迹圣谛如实知。是名圣道如实知见\n",
              "若于此五恐怖罪怨对休息．于三法决定离疑惑．于圣意如实知见。是圣弟子能自记说。我地狱尽。畜生．饿鬼恶趣尽。得须陀洹。不堕恶趣法。决定正趣三菩提。七有天人往生。究竟苦边\n",
              "佛说此经已。诸比丘闻佛所说。欢喜奉行\n",
              "（八四六）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。如上说。差别者。何等为圣道如实知见。谓八圣道。正见。乃至正定\n",
              "次经亦如是说。差别者。何等为圣道如实知见。谓十二支缘起如实知见。如所说。是事有故是事有。是事起故是事起。如缘无明行。缘行识。缘识名色。缘名色六入处。缘六入处触。缘触受。缘受爱。缘爱取。缘取有。缘有生。缘生老．病．死．忧．悲．苦恼。是名圣弟子如实知见\n",
              "佛说此经已。诸比丘闻佛所说。欢喜奉行\n",
              "（八四七）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。有四种诸天天道。未净众生令净。已净者重令净。何等为四。谓圣弟子于佛不坏净。于法．僧不坏净。圣戒成就。是名四种诸天天道。未净众生令净。已净者重令净\n",
              "佛说此经已。诸比丘闻佛所说。欢喜奉行\n",
              "（八四八）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。有四种诸天天道。何等为四。谓圣弟子念如来事。如是。如来．应．等正觉．明行足．善逝．世间解．无上士．调御丈夫．天人师．佛．世尊。于此如来事生随喜心。随喜已。心欢悦。心欢悦已。身猗息。身猗息已。觉受乐。觉受乐已。三昧定。三昧定已。圣弟子作如是学。何等为诸天天道。复作是念。我闻无恚为上诸天天道。作是念。我从今日。于世间若怖若安。不起嗔恚。我但当自受纯一满净诸天天道。是名第一诸天天道。未净众生令净。已净者重令净\n",
              "复次。比丘。圣弟子念于法事。谓如来说正法．律。现法离诸炽然。不待时节。通达涅槃。即身观察。缘自觉知。如是知法事已。心生随喜。随喜已。身猗息。身猗息已。觉受乐。觉受乐已。三昧定。三昧定已。圣弟子作如是学。何等为诸天天道。复作是念。我闻无恚为上诸天天道。我从今日。于此世间若怖若安。不起嗔恚。我当受持纯一满净诸天天道。是名第二诸天天道\n",
              "复次。比丘。若于僧事起于正念。谓世尊弟子僧正直等向。所应恭敬．尊重．供养。无上福田。彼如是于诸僧事正忆念已。心生随喜。心随喜已。得欢悦。欢悦已。身猗息。身猗息已。觉受乐。觉受乐已。三昧定。三昧定已。彼圣弟子作如是学。何等诸天天道。复作是念。我闻诸天无恚为上诸天天道。我从今日。于诸世间若怖若安。不起嗔恚。我但当受持纯一满净诸天天道。是名第三诸天天道\n",
              "复次。比丘。谓圣弟子自念所有戒事。随忆念言。我于此不缺戒．不污戒．不杂戒．明智所叹戒．智者不厌戒。于如是等戒事正忆念已。心生随喜。随喜已。欢悦。欢悦已。身猗息。身猗息已。觉受乐。觉受乐已。三昧定。三昧定已。圣弟子作是念。何等为诸天天道。复作是念。我闻诸天无恚为上。我从今日。于诸世间若怖若安。不起嗔恚。我当受持纯一满净诸天天道。是名第四诸天天道。未净众生令净。已净者重令净\n",
              "佛说此经已。诸比丘闻佛所说。欢喜奉行\n",
              "（八四九）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。有四种诸天天道。未净众生令净。已净者增其净。何等为四。谓圣弟子念如来事。如是。如来．应．等正觉．明行足．善逝．世间解．无上士．调御丈夫．天人师．佛．世尊。彼如是念如来事已。则断恶贪。及断心恶不善过。念如来故。心生随喜。心随喜已。则欢悦。欢悦已。身猗息。身猗息已。觉受乐。觉受乐已。三昧定。三昧定已。圣弟子作如是学。何等为诸天天道。复作是念。我闻无恚为上诸天天道。我从今日。于诸世间若怖若安。不起嗔恚。但当受持纯一满净诸天天道。如是法．僧．圣戒成就亦如是说\n",
              "佛说此经已。诸比丘闻佛所说。欢喜奉行\n",
              "（八五○）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。有四种诸天天道。未净众生令净。已净者增其净。何等为四。谓圣弟子念如来事。如是。如来．应．等正觉．明行足．善逝．世间解．无上士．调御丈夫．天人师．佛．世尊。彼圣弟子念如来事已。心贪欲缠．嗔恚．愚痴缠。其心正直。念如来事。是圣弟子得法流水．得义流水．得念如来饶益随喜。随喜已。生欢悦。欢悦已。身猗息。身猗息已。觉受乐。觉受乐已。三昧定。三昧定已。是圣弟子作如是学。何等为诸天天道。复作是念。我闻无恚为上诸天天道。我从今日。于诸世间不起嗔恚。纯一满净诸天天道。如是法．僧．圣戒成就亦如是说\n",
              "佛说此经已。诸比丘闻佛所说。欢喜奉行\n",
              "（八五一）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。我今当说法镜经。谛听。善思。当为汝说。何等为法镜经。谓圣弟子于佛不坏净。于法．僧不坏净。圣戒成就。是名法镜经。佛说此经已。诸比丘闻佛所说。欢喜奉行\n",
              "（八五二）\n",
              "如是我闻\n",
              "一时。佛住舍卫国祇树给孤独园\n",
              "时。有众多比丘着衣持钵。入舍卫城乞食。乞食时。闻难屠比丘命终．难陀比丘尼命终．善生优婆塞命终．善生优婆夷命终。乞食已。还精舍。举衣钵。洗足已。诣佛所。稽首礼足。退坐一面。白佛言。世尊。我今晨朝入舍卫城乞食。闻难屠比丘．难陀比丘尼．善生优婆塞．善生优婆夷命终。世尊。彼四人命终。应生何处\n",
              "佛告诸比丘。彼难屠比丘．难陀比丘尼诸漏已尽。无漏心解脱．慧解脱。现法自知作证。我生已尽。梵行已立。所作已作。自知不受后有。善生优婆塞．善生优婆夷五下分结尽。得阿那含。生于天上而般涅槃。不复还生此世\n",
              "尔时。世尊告诸比丘。我今当为汝说法镜经。于佛不坏净。乃至圣戒成就。是名法镜经\n",
              "佛说此经已。诸比丘闻佛所说。欢喜奉行\n",
              "（八五三）\n",
              "如是我闻\n",
              "一时。佛住舍卫国祇树给孤独园。如上广说。差别者。有异比丘．异比丘尼．异优婆塞．异优婆夷命终。亦如上说\n",
              "（八五四）\n",
              "如是我闻\n",
              "一时。佛住那梨迦聚落繁耆迦精舍。尔时。那梨迦聚落多人命终\n",
              "时。有众多比丘着衣持钵。入那梨迦聚落乞食。闻那梨迦聚落罽迦舍优婆塞命终。尼迦吒．佉楞迦罗．迦多梨沙婆．阇露．优婆阇露．梨色吒．阿梨色吒．跋陀罗．须跋陀罗．耶舍耶输陀．耶舍郁多罗悉皆命终。闻已。还精舍。举衣钵。洗足已。诣佛所。稽首佛足。退坐一面。白佛言。世尊。我等众多比丘晨朝入那梨迦聚落乞食。闻罽迦舍优婆塞等命终。世尊。彼等命终。当生何处\n",
              "佛告诸比丘。彼罽迦舍等已断五下分结。得阿那含。于天上般涅槃。不复还生此世\n",
              "诸比丘白佛。世尊。复有过二百五十优婆塞命终。复有五百优婆塞于此那梨迦聚落命终。皆五下分结尽。得阿那含。于彼天上般涅槃。不复还生此世。复有过二百五十优婆塞命终。皆三结尽。贪．恚．痴薄。得斯陀含。当受一生。究竟苦边。此那梨迦聚落复有五百优婆塞于此那梨迦聚落命终。三结尽。得须陀洹。不堕恶趣法。决定正向三菩提。七有天人往生。究竟苦边\n",
              "佛告诸比丘。汝等随彼命终．彼命终而问者。徒劳耳。非是如来所乐答者。夫生者有死。何足为奇。如来出世及不出世。法性常住。彼如来自知成等正觉。显现演说。分别开示。所谓是事有故是事有。是事起故是事起。缘无明有行。乃至缘生有老．病．死．忧．悲．恼苦。如是苦阴集。无明灭则行灭。乃至生灭则老．病．死．忧．悲．恼苦灭。如是苦阴灭。今当为汝说法镜经。谛听。善思。当为汝说。何等为法镜经。谓圣弟子于佛不坏净。于法．僧不坏净。圣戒成就\n",
              "佛说此经已。诸比丘闻佛所说。欢喜奉行\n",
              "（八五五）\n",
              "如是我闻\n",
              "一时。佛住舍卫国祇树给孤独园\n",
              "时。有难提优婆塞来诣佛所。稽首佛足。退坐一面。白佛言。世尊。若圣弟子于此五根一切时不成就者。为放逸。为不放逸\n",
              "佛告难提。若于此五根一切时不成就者。我说此等为凡夫数。若圣弟子不成就者。为放逸。为不放逸。难提。若圣弟子于佛不坏净成就。而不上求。不于空闲林中。若露地坐。昼夜禅思。精勤修习。胜妙出离。饶益随喜。彼不随喜已。欢喜不生。欢喜不生已。身不猗息。身不猗息已。苦觉则生。苦觉生已。心不得定。心不得定者。是圣弟子名为放逸。于法．僧不坏净。圣戒成就亦如是说。如是。难提。若圣弟子成就于佛不坏净。其心不起知足想。于空闲林中。树下露地。昼夜禅思。精勤方便。能起胜妙出离随喜。随喜已。生欢喜。生欢喜已。身猗息。身猗息已。觉受乐。觉受乐已。心则定。若圣弟子心定者。名不放逸。法．僧不坏净。圣戒成就亦如是说\n",
              "佛说此经已。难提优婆塞闻佛所说。欢喜随喜。从座起。礼佛足而去\n",
              "（八五六）\n",
              "如是我闻\n",
              "一时。佛住舍卫国祇树给孤独园\n",
              "时。有释氏难提来诣佛所。稽首佛足。退坐一面。白佛言。世尊。若圣弟子于四不坏净一切时不成就者。是圣弟子为是放逸。为不放逸\n",
              "佛告释氏难提。若于四不坏净一切时不成就者。我说是等为外凡夫数。释氏难提。若圣弟子放逸．不放逸。今当说。广说如上\n",
              "佛说此经已。释氏难提闻佛所说。欢喜随喜。从座起。作礼而去\n",
              "（八五七）\n",
              "如是我闻\n",
              "一时。佛住舍卫国祇树给孤独园。前三月夏安居竟。有众多比丘集于食堂。为佛缝衣。如来不久作衣竟。当着衣持钵出精舍。人间游行\n",
              "时。释氏难提闻众多比丘集于食堂。为佛缝衣。如来不久作衣竟。着衣持钵。人间游行。释氏难提闻已。来诣佛所。稽首礼足。退坐一面。白佛言。世尊。我今四体支解。四方易韵。先所闻法。今悉迷忘。闻众多比丘集于食堂。为世尊缝衣言。如来不久作衣竟。着衣持钵。人间游行。是故我今心生大苦。何时当复得见世尊及诸知识比丘\n",
              "佛告释氏难提。汝见佛．若不见佛。若见知识比丘．若不见。汝当随时修习五种欢喜之处。何等为五。汝当随时念如来事。如来．应．等正觉．明行足．善逝．世间解．无上士．调御丈夫．天人师．佛．世尊。法事．僧事．自持戒事．自行世事。随时忆念。我得己利。我于悭垢众生所。当多修习离悭垢住。修解脱施．舍施．常炽然施．乐于舍。平等惠施。常怀施心。如是。释氏难提。此五支定若住．若行．若坐．若卧。乃至妻子俱。常当系心此三昧念\n",
              "佛说此经已。释氏难提闻佛所说。欢喜随喜。作礼而去\n",
              "（八五八）\n",
              "如是我闻\n",
              "一时。佛住舍卫国祇树给孤独园。前三月夏安居\n",
              "时。有释氏难提闻佛于舍卫国祇树给孤独园。前三月结夏安居。闻已。作是念。我当往彼。并复于彼造作供养众事。供给如来及比丘僧。即到彼。三月竟。时。众多比丘集于食堂。为世尊缝衣。而作是言。如来不久作衣竟。着衣持钵。人间游行\n",
              "时。释氏难提闻众多比丘集于食堂。言。如来不久作衣竟。着衣持钵。人间游行。闻已。来诣佛所。稽首礼足。退住一面。白佛言。世尊。我今四体支解。四方易韵。先所受法。今悉迷忘。我闻世尊人间游行。我何时当复更见世尊及诸知识比丘\n",
              "佛告释氏难提。若见如来．若不见。若见知识比丘．若不见。汝当随时修于六念。何等为六。当念如来．法．僧事．自所持戒．自所行施。及念诸天\n",
              "佛说此经已。释氏难提闻佛所说。欢喜随喜。作礼而去\n",
              "（八五九）\n",
              "如是我闻\n",
              "一时。佛住舍卫国祇树给孤独园。前三月结夏安居。如前说。差别者。时。有长者名梨师达多及富兰那兄弟二人。闻众多比丘集于食堂。为世尊缝衣。如上难提修多罗广说\n",
              "佛说此经已。梨师达多长者及富兰那闻佛所说。欢喜随喜。从座起。作礼而去\n",
              "（八六○）\n",
              "如是我闻\n",
              "一时。佛住舍卫国祇树给孤独园。前三月结夏安居竟。众多比丘集于食堂。为世尊缝衣\n",
              "时。有长者梨师达多及富兰那兄弟二人。于鹿径泽中修治田业。闻众多比丘在于食堂。为世尊缝衣。言。如来不久作衣竟。着衣持钵。人间游行。闻已。语一士夫言。汝今当往诣世尊所。瞻视世尊。若必去者。速来语我\n",
              "时。彼士夫即受教敕。往到一处。见世尊出。即速来还白梨师达多及富兰那。世尊已来。及诸大众\n",
              "时。梨师达多及富兰那往迎世尊。世尊遥见梨师达多及富兰那随路而来。即出路边。敷尼师坛。正身端坐\n",
              "梨师达多及富兰那稽首佛足。退坐一面。白佛言。世尊。我今四体支解。四方易韵。所忆念事。今悉迷忘。何时当复得见世尊及诸知识比丘。世尊今出至拘萨罗。从拘萨罗至伽尸。从伽尸至摩罗。从摩罗至摩竭陀。从摩竭陀至殃伽。从殃伽至修摩。从修摩至分陀罗。从分陀罗至迦陵伽。是故我今极生忧苦。何时当复得见世尊及诸知识比丘\n",
              "佛告梨师达多及富兰那。汝见如来及不见如来。见诸知识比丘及不见。汝且随时修习六念。何等为六。汝当念如来事。广说乃至念天。然其长者。在家愦丙。在家染着。出家空闲。难可俗人处于非家。一向鲜洁。纯一满净。梵行清白\n",
              "长者白佛。奇哉。世尊。善说此法。在家愦丙。在家染着。出家空闲。难可俗人处于非家。一向鲜洁。纯一满净。梵行清白。我是波斯匿王大臣。波斯匿王欲入园观。令我乘于大象。载王第一宫女。一在我前。一在我后。我坐其中。象下坂时。前者抱我项。后者攀我背。象上坂时。后者抱我颈。前者攀我衿。彼诸婇女为娱乐王故。衣缯婇衣。着众妙香。璎珞庄严。我与同游。常护三事。一者御象。恐失正道。二自护心。恐生染着。三自护持。恐其颠坠。世尊。我于尔时。于王婇女。无一刹那不正思惟\n",
              "佛告长者。善哉。善哉。能善护心\n",
              "长者白佛。我在家中所有财物。常与世尊及诸比丘．比丘尼．优婆塞．优婆夷．等共受用。不计我所\n",
              "佛告长者。善哉。善哉。汝拘萨罗国钱财巨富。无有与汝等者。而能于财。不计我所\n",
              "尔时。世尊为彼长者种种说法。示教照喜。示教照喜已。从座而去\n"
            ]
          },
          {
            "id": 31,
            "level": 3,
            "title": "第三十一卷",
            "brief": "",
            "media": "858-31.m4a",
            "page": [
              "(八六一)\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。人间四百岁是兜率陀天上一日一夜。如是三十日一月。十二月一岁。兜率陀天寿四千岁。愚痴无闻凡夫于彼命终。生地狱.畜生.饿鬼中。多闻圣弟子于彼命终。不生地狱.畜生.饿鬼中\n",
              "佛说此经已。诸比丘闻佛所说。欢喜奉行\n",
              "(八六二)\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。人间八百岁是化乐天上一日一夜。如是三十日一月。十二月一岁。化乐天寿八千岁。愚痴无闻凡夫于彼命终。生地狱.畜生.饿鬼中。多闻圣弟子于彼命终。不生地狱.畜生.饿鬼中\n",
              "佛说此经已。诸比丘闻佛所说。欢喜奉行\n",
              "(八六三)\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。人间千六百岁是他化自在天一日一夜。如是三十日一月。十二月一岁。他化自在天寿一万六千岁。愚痴无闻凡夫于彼命终。生地狱.畜生.饿鬼中。多闻圣弟子于彼命终。不生地狱.畜生.饿鬼中\n",
              "佛说此经已。诸比丘闻佛所说。欢喜奉行\n",
              "如佛说六经。如是异比丘问六经.佛问诸比丘六经亦如是说\n",
              "(八六四)\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。若比丘若行.若形.若相。离欲.恶不善法。有觉有观。离生喜乐。初禅具足住。彼不忆念如是行.如是形.如是相。然于彼色.受.想.行.识法。作如病.如痈.如刺.如杀.无常.苦.空.非我思惟。于彼法生厌.怖畏.防护。生厌.怖畏.防护已。以甘露门而自饶益。如是寂静。如是胜妙。所谓舍离。余爱尽.无欲.灭尽.涅槃\n",
              "佛说此经已。诸比丘闻佛所说。欢喜奉行\n",
              "(八六五)\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。如上说。差别者。如是知.如是见已。欲有漏心解脱.有有漏心解脱.无明漏心解脱。解脱知见。我生已尽。梵行已立。所作已作。自知不受后有\n",
              "佛说此经已。诸比丘闻佛所说。欢喜奉行\n",
              "(八六六)\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。如上说。差别者。若不得解脱。以欲法.念法.乐法故。取中般涅槃。若不如是。或生般涅槃。若不如是。或有行般涅槃。若不如是。或无行般涅槃。若不如是。或上流般涅槃。若不如是。或复即以此欲法.念法.乐法功德生大梵天中。或生梵辅天中。或生梵身天中\n",
              "佛说此经已。诸比丘闻佛所说。欢喜奉行\n",
              "(八六七)\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。若比丘如是行.如是形.如是相。息有觉有观。内净一心。无觉无观。定生喜乐。第二禅具足住。若不如是行.如是形.如是相忆念。而于色.受.想.行.识法思惟如病.如痈.如刺.如杀.无常.苦.空.非我。于此等法心生厌离.怖畏.防护。厌离.防护已。于甘露法界以自饶益。此则寂静。此则胜妙。所谓舍离。一切有余爱尽.无欲.灭尽.涅槃\n",
              "佛说此经已。诸比丘闻佛所说。欢喜奉行\n",
              "(八六八)\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。如上说。差别者。彼如是知.如是见。欲有漏心解脱.有有漏心解脱.无明漏心解脱。解脱知见。我生已尽。梵行已立。所作已作。自知不受后有。若不解脱。而以彼法。欲法.念法.乐法取中般涅槃。若不尔者。取生般涅槃。若不尔者。取有行般涅槃。若不尔者。取无行般涅槃。若不尔者。取上流般涅槃。若不尔者。彼以欲法.念法.乐法生自性光音天。若不尔者。生无量光天。若不尔者。生少光天\n",
              "佛说此经已。诸比丘闻佛所说。欢喜奉行\n",
              "(八六九)\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。若比丘如是行.如是形.如是相。离贪喜舍住。正念正智。觉身乐。圣人能说能舍念乐住。第三禅具足住。若不尔者。以如是行.如是形.如是相。于受.想.行.识法思惟如病.如痈.如刺.如杀。乃至上流。若不尔者。以彼法。欲法.念法.乐生遍净天。若不尔者。生无量净天。若不尔者。生少净天\n",
              "佛说此经已。诸比丘闻佛所说。欢喜奉行\n",
              "(八七○)\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。若比丘如是行.如是形.如是相。离苦息乐。前忧喜已灭。不苦不乐舍。净念一心。第四禅具足住。若不如是忆念。而于色.受.想.行.识思惟如病.如痈.如刺.如杀。乃至上流般涅槃。若不尔者。或生因性果实天。若不尔者。生福生天。若不尔者。生少福天\n",
              "佛说此经已。诸比丘闻佛所说。欢喜奉行\n",
              "如四禅。如是四无色定亦如是说\n",
              "(八七一)\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。有风云天作是念。我今欲以神力游戏。如是念时。风云则起。如风云天。如是焰电天.雷震天.雨天.晴天.寒天.热天亦如是说\n",
              "佛说此经已。诸比丘闻佛所说。欢喜奉行\n",
              "说如是。异比丘问佛.佛问诸比丘亦如是说\n",
              "(八七二)\n",
              "如是我闻\n",
              "一时。佛住舍卫国祇树给孤独园\n",
              "尔时。世尊于夜闇中。天时小雨。电光焰照。佛告阿难。汝可以伞盖覆灯持出\n",
              "尊者阿难即受教。以伞盖覆灯。随佛后行。至一处。世尊微笑。尊者阿难白佛言。世尊不以无因缘而笑。不审世尊今日何因何缘而发微笑\n",
              "佛告阿难。如是。如是。如来不以无因缘而笑。汝今持伞盖覆灯。随我而行。我见梵天亦复如是持伞盖覆灯。随拘邻比丘后行。释提桓因亦复持伞盖覆灯。随摩诃迦叶后行。袟栗帝罗色吒罗天王亦持伞盖覆灯。随舍利弗后行。毗楼勒迦天王亦持伞盖覆灯。随大目揵连后行。毗楼匐叉天王亦持伞盖覆灯。随摩诃拘絺罗后行。毗沙门天王亦持伞盖覆灯。随摩诃劫宾那后行\n",
              "佛说此经已。尊者阿难闻佛所说。欢喜奉行\n",
              "(八七三)\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。有四种善好调伏众。何等为四。谓比丘调伏.比丘尼调伏.优婆塞调伏.优婆夷调伏。是名四众\n",
              "尔时。世尊即说偈言\n",
              "若才辩无畏多闻通达法\n",
              "行法次法向是则为善众\n",
              "比丘持净戒比丘尼多闻\n",
              "优婆塞净信优婆夷亦然\n",
              "是名为善众如日光自照\n",
              "如则善好僧是则僧中好\n",
              "是法令僧好如日光自照\n",
              "佛说此经已。诸比丘闻佛所说。欢喜奉行\n",
              "如调伏。如是辩.柔和.无畏.多闻.通达法.说法.法次法向.随顺法行亦如是说\n",
              "(八七四)\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。有三种子。何等为三。有随生子.有胜生子.有下生子.何等为随生子。谓子父母不杀.不盗.不淫.不妄语.不饮酒。子亦随学不杀.不盗.不淫.不妄语.不饮酒。是名随生子。何等为胜生子。若子父母不受不杀.不盗.不淫.不妄语.不饮酒戒。子则能受不杀.不盗.不淫.不妄语.不饮酒戒。是名胜生子。云何下生子。若子父母受不杀.不盗.不淫.不妄语.不饮酒戒。子不能受不杀.不盗.不淫.不妄语.不饮酒戒。是名下生子\n",
              "尔时。世尊即说偈言\n",
              "生随及生上智父之所欲\n",
              "生下非所须以不绍继故\n",
              "为人法之子当作优婆塞\n",
              "于佛法僧宝勤修清净心\n",
              "云除月光显光荣眷属众\n",
              "佛说此经已。诸比丘闻佛所说。欢喜奉行\n",
              "如五戒。如是信.戒.施.闻.慧经亦如是说\n",
              "(八七五)\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。有四正断。何等为四。一者断断。二者律仪断。三者随护断。四者修断\n",
              "佛说此经已。诸比丘闻佛所说。欢喜奉行\n",
              "(八七六)\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。有四正断。何等为四。一者断断。二者律仪断。三者随护断。四者修断\n",
              "尔时世尊即说偈言\n",
              "断断及律仪随护与修习\n",
              "如此四正断诸佛之所说\n",
              "佛说此经已。诸比丘闻佛所说。欢喜奉行\n",
              "(八七七)\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。有四正断。何等为四。一者断断。二者律仪断。三者随护断。四者修断。云何为断断。谓比丘亦已起恶不善法断。生欲.方便.精勤.心摄受。是为断断。云何律仪断。未起恶不善法不起。生欲.方便.精勤.摄受。是名律仪断。云何随护断。未起善法令起。生欲.方便.精勤摄受。是名随护断。云何修断。已起善法增益修习。生欲.方便.精勤.摄受。是为修断\n",
              "佛说此经已。诸比丘闻佛所说。欢喜奉行\n",
              "(八七八)\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。有四正断。何等为四。一者断断。二者律仪断。三者随护断。四者修断。云何为断断。谓比丘已起恶不善法断。生欲.方便.精勤.心摄受。是为断断。云何律仪断。未起恶不善法不起。生欲.方便.精勤.摄受。是名律仪断。云何随护断。未起善法令起。生欲.方便.精勤.摄受。是名随护断。云何修断。已起善法增益修习。生欲.方便.精勤.摄受。是名修断\n",
              "尔时。世尊即说偈言\n",
              "断断及律仪随护与修习\n",
              "如此四正断诸佛之所说\n",
              "佛说此经已。诸比丘闻佛所说。欢喜奉行\n",
              "(八七九)\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。有四正断。何等为四。一者断断。二者律仪断。三者随护断。四者修断。云何断断。若比丘已起恶不善法断。生欲.方便.精勤.摄受。未起恶不善法不起。生欲.方便.精勤.摄受。未生善法令起.生欲.方便.精勤.摄受。已生善法增益修习。生欲.方便.精勤.摄受。是名断断。云何律仪断。若比丘善护眼根。隐密.调伏.进向。如是耳.鼻.舌.身.意根善护.隐密.调伏.进向。是名律仪断。云何随护断。若比丘于彼彼真实三昧相善守护持。所谓青瘀相.胀相.脓相.坏相.食不尽相。修习守护。不令退没。是名随护断。云何修断。若比丘修四念处等。是名修断\n",
              "尔时。世尊即说偈言\n",
              "断断律仪断随护修习断\n",
              "此四种正断正觉之所说\n",
              "比丘勤方便得尽于诸漏\n",
              "佛说此经已。诸比丘闻佛所说。欢喜奉行\n",
              "如四念处。如是四正断.四如意足.五根.五力.七觉支.八道支.四道.四法句.正观修习亦如是说\n",
              "(八八○)\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。譬如有人作世间建立。彼一切皆依于地。如是比丘修习禅法。一切皆依不放逸为根本。不放逸集.不放逸生.不放逸转。比丘不放逸者。能修四禅\n",
              "佛说此经已。诸比丘闻佛所说。欢喜奉行\n",
              "(八八一)\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。如上说。差别者。如是比丘能断贪欲.嗔恚.愚痴\n",
              "佛说此经已。诸比丘闻佛所说。欢喜奉行\n",
              "如断贪欲.嗔恚.愚痴。如是调伏贪欲.嗔恚.愚痴。贪欲究竟。嗔恚.愚痴究竟。出要.远离.涅槃亦如是说\n",
              "(八八二)\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。譬如百草药木。皆依于地而得生长。如是种种善法。皆依不放逸为本。如上说。乃至涅槃\n",
              "譬如黑沉水香是众香之上。如是种种善法。不放逸最为其上\n",
              "譬如坚固之香。赤栴檀为第一。如是一切善法。一切皆不放逸为根本。如是。乃至涅槃\n",
              "譬如水陆诸华。优钵罗华为第一。如是一切善法。皆不放逸为根本。乃至涅槃\n",
              "譬如陆地生华。摩利沙华为第一。如是一切善法。不放逸为其根本。乃至涅槃\n",
              "譬如。比丘。一切畜生迹中。象迹为上。如是一切诸善法。不放逸最为根本。如上说。乃至涅槃\n",
              "譬如一切畜生。师子为第一。所谓畜生主。如是一切善法。不放逸为其根本。如上说。乃至涅槃\n",
              "譬如一切屋舍堂阁。以栋为第一。如是一切善法。不放逸为其根本\n",
              "譬如一切阎浮果。唯得阎浮名者。果最为第一。如是一切善法。不放逸为其根本\n",
              "如是一切俱毗陀罗树。萨婆耶旨罗俱毗陀罗树为第一。如是一切善法。不放逸为根本。如上说。乃至涅槃\n",
              "譬如诸山。以须弥山王为第一。如是一切善法。不放逸为其根本。如上说。乃至涅槃\n",
              "譬如一切金。以阎浮提金为第一。如是一切善法。不放逸为其根本。如上说。乃至涅槃\n",
              "譬如一切衣中。伽尸细[叠*毛]为第一。如是一切善法。不放逸为其根本。如上说。乃至涅槃\n",
              "譬如一切色中。以白色为第一。如是一切善法。不放逸为其根本。如上说。乃至涅槃\n",
              "譬如众鸟。以金翅鸟为第一。如是一切善法。不放逸为其根本。如上说。乃至涅槃\n",
              "譬如诸王。转轮圣王为第一。如是一切善法。不放逸为其根本。如上说。乃至涅槃\n",
              "譬如一切天王。四大天王为第一。如是一切善法。不放逸为其根本。如上说。乃至涅槃\n",
              "譬如一切三十三天。以帝释为第一。如是一切善法。不放逸为其根本。如上说。乃至涅槃\n",
              "譬如焰摩天中。以宿焰摩天王为第一。如是一切善法。不放逸为其根本。如上说。乃至涅槃\n",
              "譬如兜率陀天。以兜率陀天王为第一。如是一切善法。不放逸为其根本。如上说。乃至涅槃\n",
              "譬如化乐天。以善化乐天王为第一。如是一切善法。不放逸为其根本。如上说。乃至涅槃\n",
              "譬如他化自在天。以善他化自在天子为第一。如是一切善法。不放逸为其根本。如上说。乃至涅槃\n",
              "譬如梵天。大梵王为第一。如是一切善法。不放逸为其根本。如上说。乃至涅槃\n",
              "譬如阎浮提一切众流皆顺趣大海。其大海者最为第一。以容受故。如是一切善法皆顺不放逸。如上说。乃至涅槃\n",
              "譬如一切雨渧皆归大海。如是一切善法皆顺趣不放逸海。如上说。乃至涅槃\n",
              "譬如一切萨罗。阿耨大萨罗为第一。如是一切善法。不放逸为第一。如上说。乃至涅槃\n",
              "譬如阎浮提一切河。四大河为第一。谓恒河.新头.搏叉.司陀。如是一切善法。不放逸为第一。如上说。乃至涅槃\n",
              "譬如众星光明。月为第一。如是一切善法。不放逸为第一。如上说。乃至涅槃\n",
              "譬如诸大身众生。罗睺罗阿修罗最为第一。如是一切善法。不放逸为其根本。如上说。乃至涅槃\n",
              "譬如诸受五欲者。顶生王为第一。如是一切善法。不放逸为其根本。如上说。乃至涅槃\n",
              "譬如欲界诸神力。天魔波旬为第一。如是一切善法。不放逸为其根本。如上说。乃至涅槃\n",
              "譬如一切众生。无足.两足.四足.多足。色.无色。想.无想。非想.非无想。如来为第一。如是一切善法。不放逸为其根本。如上说。乃至涅槃\n",
              "譬如所有诸法。有为.无为。离贪欲为第一。如是一切善法。不放逸为其根本。如上说。乃至涅槃\n",
              "譬如一切诸法众。如来众为第一。如是一切善法。不放逸为其根本。如上说。乃至涅槃\n",
              "譬如一切所有诸界苦行。梵行圣界为第一。如是一切善法。不放逸为其根本。如上说。乃至涅槃\n",
              "佛说此经已。诸比丘闻佛所说。欢喜奉行\n",
              "(八八三)\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。有四种禅。有禅三昧善。非正受善。有禅正受善。非三昧善。有禅三昧善。亦正受善。有禅非三昧善。非正受善\n",
              "复次。四种禅。有禅住三昧善。非住正受善。有禅住正受善。非住三昧善。有禅住三昧善。亦住正受善。有禅非住三昧善。亦非住正受善\n",
              "复次。四种禅。有禅三昧起善。非正受起善。有禅正受起善。非三昧起善。有禅三昧起善。亦正受起善。有禅非三昧起善。亦非正受起善\n",
              "复次。四种禅。有禅三昧时善。非正受时善。有禅正受时善。非三昧时善。有禅三昧时善。亦正受时善。有禅非三昧时善。亦非正受时善\n",
              "复次。四种禅。有禅三昧处善。非正受处善。有禅正受处善。非三昧处善。有禅三昧处善。亦正受处善。有禅非三昧处善。亦非正受处善\n",
              "复次。四种禅。有禅三昧迎善。非正受迎善。有禅正受迎善。非三昧迎善。有禅三昧迎善。亦正受迎善。有禅非三昧迎善。亦非正受迎善\n",
              "复次。四种禅。有禅三昧念善。非正受念善。有禅正受念善。非三昧念善。有禅三昧念善。亦正受念善。有禅非三昧念善。亦非正受念善\n",
              "复次。四种禅。有禅三昧念不念善。非正受念不念善。有禅正受念不念善。非三昧念不念善。有禅三昧念不念善。亦正受念不念善。有禅非三昧念不念善。亦非正受念不念善\n",
              "复次。四种禅。有禅三昧来善。非正受来善。有禅正受来善。非三昧来善。有禅三昧来善。亦正受来善。有禅非三昧来善。亦非正受来善\n",
              "复次。四种禅。有禅三昧恶善。非正受恶善。有禅正受恶善。非三昧恶善。有禅三昧恶善。亦正受恶善。有禅非三昧恶善。亦非正受恶善\n",
              "复次。四种禅。有禅三昧方便善。非正受方便善。有禅正受方便善。非三昧方便善。有禅三昧方便善。亦正受方便善。有禅非三昧方便善。亦非正受方便善\n",
              "复次。四种禅。有禅三昧止善。非正受止善。有禅正受止善。非三昧止善。有禅三昧止善。亦正受止善。有禅非三昧止善。亦非正受止善\n",
              "复次。四种禅。有禅三昧举善。非正受举善。有禅正受举善。非三昧举善。有禅三昧举善。亦正受举善。有禅非三昧举善。亦非正受举善\n",
              "复次。四种禅。有禅三昧舍善。非正受舍善。有禅正受舍善。非三昧舍善。有禅三昧舍善。亦正受舍善。有禅非三昧舍善。亦非正受舍善\n",
              "佛说此经已。诸比丘闻佛所说。欢喜奉行\n",
              "(八八四)\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。有无学三明。何等为三。无学宿命智证通.无学生死智证通.无学漏尽智证通\n",
              "尔时。世尊即说偈言\n",
              "观察知宿命见天恶趣生\n",
              "生死诸漏尽是则牟尼明\n",
              "其心得解脱一切诸贪爱\n",
              "三夜悉通达故说为三明\n",
              "佛说此经已。诸比丘闻佛所说。欢喜奉行\n",
              "(八八五)\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。有无学三明。何等为三。谓无学宿命智证通.无学生死智证通.无学漏尽智证通\n",
              "云何无学宿命智证通。谓圣弟子知种种宿命事。从一生至百千万亿生。乃至劫数成坏。我及众生宿命所更如是名.如是生.如是性.如是食.如是受苦乐.如是长寿.如是久住.如是受分齐。我及众生于此处死.余处生。于余处死.此处生。有如是行.如是因.如是信。受种种宿命事。皆悉了知。是名宿命智证明\n",
              "云何生死智证明。谓圣弟子天眼净过于人眼。见诸众生死时.生时。善色.恶色。上色.下色。向于恶趣。随业受生如实知。如此众生身恶行成就.口恶行成就.意恶行成就。谤圣人。邪见受邪法因缘故。身坏命终。生恶趣泥犁中。此众生身善行.口善行。意善行。不谤毁圣人。正见成就。身坏命终。生于善趣天人中。是名生死智证明\n",
              "云何漏尽智证明。谓圣弟子此苦如实知。此苦集.此苦灭.此苦灭道迹如实知。彼如是知.如是见。欲有漏心解脱.有有漏心解脱.无明漏心解脱。解脱知见。我生已尽。梵行已立。所作已作。自知不受后有。是名漏尽智证明\n",
              "尔时。世尊即说偈言\n",
              "观察知宿命见天恶趣生\n",
              "生死诸漏尽是则牟尼明\n",
              "知心得解脱一切诸贪爱\n",
              "三处悉通达故说为三明\n",
              "佛说是经已。诸比丘闻佛所说。欢喜奉行\n",
              "(八八六)\n",
              "如是我闻\n",
              "一时。佛住舍卫国祇树给孤独园\n",
              "时。有异婆罗门来诣佛所。与世尊面相慰劳。慰劳已。退坐一面。而作是说。此则婆罗门三明。此则婆罗门三明\n",
              "尔时。世尊告婆罗门言。云何名为婆罗门三明\n",
              "婆罗门白佛言。瞿昙。婆罗门父母具相。无诸瑕秽。父母七世相承。无诸讥论。世世相承。常为师长。辩才具足。诵诸经典.物类名字.万物差品.字类分合.历世本末。此五种记。悉皆通达。容色端正。是名。瞿昙。婆罗门三明\n",
              "佛告婆罗门。我不以名字言说为三明也。贤圣法间说真要实三明。谓贤圣知见。贤圣法.律真实三明\n",
              "婆罗门白佛。云何。瞿昙。贤圣知见。贤圣法.律所说三明\n",
              "佛告婆罗门。有三种无学三明。何等为三。谓无学宿命智证明.无学生死智证明.无学漏尽智证明。如上经广说\n",
              "尔时。世尊即说偈言\n",
              "一切法无常持戒寂静禅\n",
              "知一切宿命已生天恶趣\n",
              "得断生漏尽是为牟尼通\n",
              "悉知心解脱一切贪恚痴\n",
              "我说是三明非言语所说\n",
              "婆罗门。是为圣法.律所说三明\n",
              "婆罗门白佛。瞿昙。是真三明\n",
              "尔时。婆罗门闻佛所说。欢喜随喜。从坐起而去\n",
              "(八八七)\n",
              "如是我闻\n",
              "一时。佛住舍卫国祇树给孤独园\n",
              "时。有异婆罗门来诣佛所。与世尊面相慰劳。慰劳已。退坐一面。白佛。瞿昙。我名信\n",
              "佛告婆罗门。所谓信者。信增上戒.施.闻.舍.慧。是则为信。非名字是信也\n",
              "时。婆罗门闻佛所说。欢喜随喜。从坐起而去\n",
              "(八八八)\n",
              "如是我闻\n",
              "一时。佛住舍卫国祇树给孤独园\n",
              "时。有异婆罗门来诣佛所。面相慰劳。慰劳已。退坐一面。白佛言。瞿昙。我名增益\n",
              "佛告婆罗门。所谓增益者。信增益。戒.闻.舍.慧增益。是为增益。非名字为增益也\n",
              "时。婆罗门闻佛所说。欢喜随喜。从坐起而去\n",
              "(八八九)\n",
              "如是我闻\n",
              "一时。佛住舍卫国祇树给孤独园\n",
              "时。有异婆罗门来诣佛所。问讯安否。问讯已。退坐一面。白佛言。世尊。我名等起\n",
              "佛告婆罗门。夫等起者。谓起于信。起戒.闻.舍.慧。是为等起。非名字为等起也\n",
              "尔时。婆罗门闻佛所说。欢喜随喜。从坐起而去\n",
              "(八九○)\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。当为汝说无为法。及无为道迹。谛听。善思。云何无为法。谓贪欲永尽。嗔恚.愚痴永尽。一切烦恼永尽。是无为法。云何为无为道迹。谓八圣道分。正见.正智.正语.正业.正命.正方便.正念.正定。是名无为道迹\n",
              "佛说此经已。诸比丘闻佛所说。欢喜奉行\n",
              "如无为。如是难见.不动.不屈.不死.无漏.覆荫.洲渚.济渡.依止.拥护.不流转.离炽焰.离烧然.流通.清凉.微妙.安隐.无病.无所有.涅槃亦如是说\n",
              "(八九一)\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。譬如湖池。广长五十由旬。深亦如是。若有士夫以一毛端渧彼湖水。云何。比丘。彼湖水为多。为士夫毛端一渧水多\n",
              "比丘白佛。世尊。士夫毛端鲜少耳。湖水无量千万亿倍。不得为比\n",
              "佛告比丘。具足见真谛。正见具足。世尊弟子见真谛果。正无间等。彼于尔时已断.已知。断其根本。如截多罗树头。更不复生。所断诸苦甚多无量。如大湖水。所余之苦如毛端渧水\n",
              "佛说此经已。诸比丘闻佛所说。欢喜奉行\n",
              "如毛端渧水。如是草筹之端渧水亦如是。如湖池水如是。萨罗多吒伽.恒水.耶扶那.萨罗[泳-永+臾].伊罗跋提.摩醯.大海亦如是说\n",
              "佛说此经已。诸比丘闻佛所说。欢喜奉行\n",
              "(八九二)\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。有内六入处。云何为六。谓眼内入处。耳.鼻.舌.身.意内入处。于此六法观察忍。名为信行。超升离生。离凡夫地。未得须陀洹果。乃至未命终。要得须陀洹果。若此诸法增上观察忍。名为法行。超升离生。离凡夫地。未得须陀洹果。乃至未命终。要得须陀洹果。若此诸法如实正智观察。三结已尽.已知。谓身见.戒取.疑。是名须陀洹。不堕决定恶趣。定趣三菩提。七有天人往生。究竟苦边。此等诸法正智观察。不起诸漏。离欲解脱。名阿罗汉。诸漏已尽。所作已作。离诸重担。逮得己利。尽诸有结。正智心善解脱\n",
              "佛说此经已。诸比丘闻佛所说。欢喜奉行\n",
              "如内六入处。如是外六入处.六识身.六触身.六受身.六想身.六思身.六爱身.六界身.五阴亦如上说\n",
              "(八九三)\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。有五种种子生。何等为五。谓根种子.茎种子.节种子.枝种子.种种子。此诸种子不断.不破.不腐.不伤.不穿坚。新得地界。不得水界。彼诸种子不得生长增广。得水界。不得地界。彼诸种子不得生长增广。要得地界.水界。彼诸种子得生长增广。如是业。烦恼.有.爱.见.慢.无明而生行。若有业而无烦恼.爱.见.无明者。行则灭\n",
              "佛说此经已。诸比丘闻佛所说。欢喜奉行\n",
              "如行。如是识.名色.六入处.触.受.爱.取.有.生.老死亦如是说\n",
              "(八九四)\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。于我世间。于世间及世间集不如是知者。我终不得于诸天.魔.梵.沙门.婆罗门及诸世间。为解脱.为出.为离。离颠倒想。亦不名阿耨多罗三藐三菩提。以我于世间及世间集如实知故。是故我于诸天.世人.魔.梵.沙门.婆罗门及余众生。为得解脱.为出.为离。心离颠倒。具足住。得成阿耨多罗三藐三菩提\n",
              "佛说此经已。诸比丘闻佛所说。欢喜奉行\n",
              "如是世间世间集.世间灭。世间集.世间出。世间集.世间灭.世间味.世间患.世间出。世间集.世间灭.世间出。世间集.世间灭道迹。世间集.世间灭.世间集道迹.世间灭道迹。世间集.世间灭.世间味.世间患.世间出。世间集.世间灭.世间集道迹.世间灭道迹.世间味.世间患.世间出\n",
              "佛说此经已。诸比丘闻佛所说。欢喜奉行\n",
              "(八九五)\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。有三爱。何等为三。谓欲爱.色爱.无色爱。为断此三爱故。当求大师\n",
              "佛说此经已。诸比丘闻佛所说。欢喜奉行\n",
              "如求大师。如是次师.教师.广导师.度师.广度师.说师.广说师.随说师.阿阇梨.同伴.真知识之善友.哀愍.慈悲.欲义.欲安.欲乐.欲触.欲通.欲者.精进者.方便者.出者.坚固者.勇猛者.堪能者.摄者.常者.学者.不放逸者.修者.思惟者.忆念者.觉想者.思量者.梵行者.神力者.智者.识者.慧者.分别者.念处.正勤.根.力.觉.道.止观.念身.正思惟求亦如是说\n",
              "(八九六)\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。有三有漏。何等为三。谓欲有漏.有有漏.无明有漏。为断此三有漏故。当求大师\n",
              "佛说此经已。诸比丘闻佛所说。欢喜奉行\n",
              "如求大师。如是。乃至求正思惟亦如是说\n",
              "(八九七)\n",
              "如是我闻\n",
              "一时。佛住王舍城迦兰陀竹园\n",
              "时。尊者罗睺罗来诣佛所。稽首礼足。退坐一面。白佛言。世尊。云何知.云何见。我此识身及外境界一切相不忆念。于其中间尽诸有漏\n",
              "佛告罗睺罗。有内六入处。何等为六。谓眼入处。耳.鼻.舌.身.意入处。此等诸法。正智观察。尽诸有漏。正智心善解脱。是名阿罗汉。尽诸有漏。所作已作。已舍重担。逮得己利。尽诸有结。正智心得解脱\n",
              "佛说此经已。诸比丘闻佛所说。欢喜奉行\n",
              "如内六入处。如是外六入处。乃至五阴亦如是说\n",
              "(八九八)\n",
              "如是我闻\n",
              "一时。佛住王舍城迦兰陀竹园\n",
              "尔时。世尊告诸比丘。若比丘于眼欲贪断。欲贪断者。是名眼已断。已知断其根本。如截多罗树头。于未来世成不生法。如眼。如是耳.鼻.舌.身.意亦如是说\n",
              "佛说此经已。诸比丘闻佛所说。欢喜奉行\n",
              "如内六入处。如是外六入处。乃至五阴亦如是说\n",
              "(八九九)\n",
              "如是我闻\n",
              "一时。佛住王舍城迦兰陀竹园\n",
              "尔时。世尊告诸比丘。若比丘眼生.住.成就显现。苦生.病住.老死显现。如是。乃至意亦如是说。若眼灭.息.没。苦则灭.病则息.老死则没。乃至意亦如是说\n",
              "佛说此经已。诸比丘闻佛所说。欢喜奉行\n",
              "如内六入处。如是外六入处。乃至五阴亦如是说\n",
              "(九○○)\n",
              "如是我闻\n",
              "一时。佛住王舍城迦兰陀竹园\n",
              "尔时。世尊告诸比丘。若比丘于眼味著者。则生上烦恼。生上烦恼者。于诸染污心不得离欲。彼障碍亦不得断。乃至意入处亦如是说\n",
              "佛说此经已。诸比丘闻佛所说。欢喜奉行\n",
              "如内六入处。如是外六入处。乃至五阴亦如是说\n",
              "(九○一)\n",
              "如是我闻\n",
              "一时。佛住王舍城迦兰陀竹园\n",
              "尔时。世尊告诸比丘。譬如世间所作。皆依于地而得建立。如是一切善法。皆依内六入处而得建立\n",
              "佛说此经已。诸比丘闻佛所说。欢喜奉行\n",
              "如内六入处。如是外六入处。乃至五阴亦如是说\n",
              "(九○二)\n",
              "如是我闻\n",
              "一时。佛住王舍城迦兰陀竹园\n",
              "尔时。世尊告诸比丘。若有众生。无足.二足.四足.多足。色.无色。想.无想。非想.非非想。于一切如来最第一。乃至圣戒亦如是说\n",
              "(九○三)\n",
              "如是我闻\n",
              "一时。佛住王舍城迦兰陀竹园\n",
              "尔时。世尊告诸比丘。若诸世间众生所作。彼一切皆依于地而得建立。如是一切法。有为.无为。离贪欲法最为第一。如是广说。乃至圣戒亦如是说\n",
              "佛说此经已。诸比丘闻佛所说。欢喜奉行\n",
              "(九○四)\n",
              "如是我闻\n",
              "一时。佛住王舍城迦兰陀竹园\n",
              "尔时。世尊告诸比丘。若诸世间众生。彼一切皆依于地而得建立。如是一切诸众。如来声闻众最为第一。如是广说。乃至圣戒\n",
              "佛说此经已。诸比丘闻佛所说。欢喜奉行\n"
            ]
          },
          {
            "id": 32,
            "level": 3,
            "title": "第三十二卷",
            "brief": "",
            "media": "858-32.m4a",
            "page": [
              "（九○五）\n",
              "如是我闻\n",
              "一时。佛住王舍城迦兰陀竹园。尔时。尊者摩诃迦叶．尊者舍利弗．住耆阇崛山中\n",
              "时。有众多外道出家诣尊者舍利弗。与尊者面相问讯慰劳已。退坐一面。语尊者舍利弗言。云何。舍利弗。如来有后生死耶\n",
              "舍利弗言。诸外道。世尊说言。此是无记\n",
              "又问。云何。舍利弗。如来无后生死耶\n",
              "舍利弗答言。诸外道。世尊说言。此是无记\n",
              "又问。舍利弗。如来有后生死．无后生死耶\n",
              "舍利弗答言。世尊说言。此是无记\n",
              "又问舍利弗。如来非有后生死．非无后生死耶\n",
              "舍利弗答言。诸外道。世尊说言。此是无记\n",
              "诸外道出家又问尊者舍利弗。云何所问如来有后生死．无后生死．有后无后．非有后非无后。一切答言。世尊说。此是无记。云何为上座。如愚如痴。不善不辩。如婴儿无自性智。作此语已。从坐起去\n",
              "尔时。尊者摩诃迦叶．尊者舍利弗相去不远。各坐树下。昼日禅思。尊者舍利弗知诸外道出家去已。诣尊者摩诃迦叶所。共相问讯慰劳已。退坐一面。以向与诸外道出家所论说事。具白尊者摩诃迦叶。尊者摩诃迦叶。何因何缘世尊不记说。后有生死．后无生死．后有后无．非有非无生死耶\n",
              "尊者摩诃迦叶语舍利弗言。若说如来后有生死者。是则为色。若说如来无后生死。是则为色。若说如来有后生死．无后生死。是则为色。若说如来非有后．非无后生死。是则为色。如来者。色已尽。心善解脱。言有后生死者。此则不然。无后生死．有后无后．非有后非无后生死。此亦不然。如来者。色已尽。心善解脱。甚深广大。无量无数。寂灭涅槃\n",
              "舍利弗。若说如来有后生死者。是则为受．为想．为行．为识．为动．为虑．为虚诳．为有为．为爱。乃至非有非无后有亦如是说。如来者。爱已尽。心善解脱。是故说后有者不然。后无．后有无．后非有非无者不然。如来者。爱已尽。心善解脱。甚深广大。无量无数。寂灭涅槃。舍利弗。如是因．如是缘。故有问世尊。如来若有．若无．若有无．若非有非无后生死。不可记说\n",
              "时。二正士共论议已。各还本处\n",
              "（九○六）\n",
              "如是我闻\n",
              "一时。佛住舍卫国祇树给孤独园\n",
              "尔时。尊者摩诃迦叶住舍卫国东园鹿子母讲堂。晡时从禅觉。往诣佛所。稽首礼足。退坐一面。白佛言。世尊。何因何缘。世尊先为诸声闻少制戒时。多有比丘心乐习学。今多为声闻制戒。而诸比丘少乐习学\n",
              "佛言。如是。迦叶。命浊．烦恼浊．劫浊．众生浊．见浊。众生善法退减故。大师为诸声闻多制禁戒。少乐习学。迦叶。譬如劫欲坏时。真宝未灭。有诸相似伪宝出于世间。伪宝出已。真宝则没。如是。迦叶。如来正法欲灭之时。有相似像法生。相似像法出世间已。正法则灭。譬如大海中。船载多珍宝。则顿沉没。如来正法则不如是渐渐消灭。如来正法不为地界所坏。不为水．火．风界所坏。乃至恶众生出世。乐行诸恶．欲行诸恶．成就诸恶。非法言法．法言非法．非律言律．律言非律。以相似法。句味炽然。如来正法于此则没\n",
              "迦叶。有五因缘能令如来正法沉没。何等为五。若比丘于大师所。不敬不重。不下意供养。于大师所。不敬不重。不下意供养已。然复依猗而住。若法．若学．若随顺教．若诸梵行。大师所称叹者。不敬不重。不下意供养。而依止住。是名。迦叶。五因缘故。如来正法于此沉没\n",
              "迦叶。有五因缘令如来法．律不没．不忘．不退。何等为五。若比丘于大师所。恭敬尊重。下意供养。依止而住。若法．若学．若随顺教．若诸梵行。大师所称叹者。恭敬尊重。下意供养。依止而住。迦叶。是名五因缘如来法．律不没．不忘．不退。是故。迦叶。当如是学。于大师所。当修恭敬尊重。下意供养。依止而住。若法．若学．若随顺教．若诸梵行。大师所赞叹者。恭敬尊重。下意供养。依止而住\n",
              "佛说是经已。尊者摩诃迦叶欢喜随喜。作礼而去\n",
              "（九○七）\n",
              "如是我闻\n",
              "一时。佛住王舍城迦兰陀竹园\n",
              "时。有遮罗周罗那罗聚落主来诣佛所。面前问讯慰劳。问讯慰劳已。退坐一面。白佛言。瞿昙。我闻古昔歌舞戏笑耆年宿士作如是说。若伎儿于大众中歌舞戏笑。作种种伎。令彼大众欢乐喜笑。以是业缘。身坏命终。生欢喜天。于此。瞿昙法中所说云何\n",
              "佛告聚落主。且止。莫问此义。如是再三。犹请不已\n",
              "佛告聚落主。我今问汝。随汝意答。古昔此聚落众生不离贪欲．贪欲缚所缚。不离嗔恚．嗔恚缚所缚。不离愚痴．愚痴缚所缚。彼诸伎儿于大众坐中。种种歌舞伎乐嬉戏。令彼众人欢乐喜笑。聚落主。当其彼人欢乐喜笑者。岂不增长贪．恚．痴缚耶\n",
              "聚落主白佛言。如是。瞿昙\n",
              "聚落主。譬如有人以绳反缚。有人长夜以恶心欲令此人非义饶益。不安不乐。数数以水浇所缚绳。此人被缚岂不转增急耶\n",
              "聚落主言。如是。瞿昙\n",
              "佛言。聚落主。古昔众生亦复如是。不离贪欲．嗔恚．痴缚。缘彼嬉戏欢乐喜笑。更增其缚\n",
              "聚落主言。实尔。瞿昙。彼诸伎儿令其众生欢乐喜笑。转增贪欲．嗔恚．痴缚。以是因缘。身坏命终。生善趣者。无有是处\n",
              "佛告聚落主。若言古昔伎儿能令大众欢乐喜笑。以是业缘。生欢喜天者。是则邪见。若邪见者。应生二趣。若地狱趣．若畜生趣\n",
              "说是语时。遮罗周罗那罗聚落主悲泣流泪\n",
              "尔时。世尊告聚落主。是故我先三问不答。言聚落主。且止。莫问此义\n",
              "聚落主白佛言。瞿昙。我不以瞿昙说故而悲泣也。我自念。昔来云何为彼愚痴不辨不善诸伎儿辈所见欺诳。言大众中作诸伎乐。乃至生欢喜天。我今定思。云何伎儿歌舞嬉戏生欢喜天。瞿昙。我从今日。舍彼伎儿恶不善业。归佛．归法．归比丘僧\n",
              "佛言。善哉。聚落主。此真实要\n",
              "尔时。遮罗周罗那罗聚落主闻佛所说。欢喜随喜。顶礼佛足。欢喜而去\n",
              "（九○八）\n",
              "如是我闻\n",
              "一时。佛住王舍城迦兰陀竹园\n",
              "尔时。战斗活聚落主来诣佛所。恭敬问讯。问讯已。退坐一面。白佛言。瞿昙。我闻古昔战斗活耆年宿士作是言。若战斗活。身被重铠。手执利器。将士先锋。堪能方便摧伏怨敌。缘此业报。生箭降伏天。于瞿昙法中。其义云何\n",
              "佛告战斗活。且止。莫问此义\n",
              "如是再三问。亦再三止之。犹问不已\n",
              "佛告聚落主。我今问汝。随汝意答。聚落主。于意云何。若战斗活。身被甲胄。为战士先锋。堪能方便摧伏怨敌。此人岂不先起伤害之心。欲摄缚枷锁。斫刺杀害于彼耶\n",
              "聚落主白佛。如是。世尊\n",
              "佛告聚落主。为战斗活。有三种恶邪。若身若口若意。以此三种恶邪因缘。身坏命终。得生善趣箭降伏天者。无有是处\n",
              "佛告聚落主。若古昔战斗活耆年宿士。作如是见．作如是说若诸战斗活。身被甲胄。手执利器。命敌先登。堪能方便摧伏怨敌。以是因缘。生箭降伏天者。是则邪见。邪见之人。应生二处。若地狱趣．若畜生趣\n",
              "说是语时。彼聚落主悲泣流泪\n",
              "佛告聚落主。以是义故。我先再三语汝。且止。不为汝说\n",
              "聚落主白佛言。我不以瞿昙语故悲泣。我念古昔诸斗战活耆年宿士愚痴。不善不辨。长夜。欺诳作如是言。若战斗活。身被甲胄。手执利器。命敌先登。乃至得生箭降伏天。是故悲泣。我今定思。诸战斗活。恶业因缘。身坏命终。生箭降伏天者。无有是处。瞿昙。我从今日。舍诸恶业。归佛．归法．归比丘僧\n",
              "佛告聚落主。此真实要\n",
              "时。战斗活聚落主闻佛所说。欢喜随喜。即从坐起。作礼而去\n",
              "（九○九）\n",
              "如是我闻\n",
              "一时。佛住王舍城迦兰陀竹园\n",
              "时。有调马聚落主来诣佛所。恭敬问讯。退坐一面\n",
              "尔时。世尊告调马聚落主。调伏马者。有几种法\n",
              "聚落主答言。瞿昙。有三种法。何等为三。谓一者柔软。二者刚强。三者柔软刚强\n",
              "佛告聚落主。若以三种法。马犹不调。当如之何\n",
              "聚落主言。便当杀之\n",
              "聚落主白佛言。瞿昙。无上调御丈夫者。当以几种法调御丈夫\n",
              "佛告聚落主。我亦以三法调御丈夫。何等为三。一者柔软。二者刚强。三者柔软刚强\n",
              "聚落主白佛。瞿昙。若三种调御丈夫。犹不调者。当如之何\n",
              "佛言。聚落主。三事调伏犹不调者。便当杀之。所以者何。莫令我法有所屈辱\n",
              "调马聚落主白佛言。瞿昙法中。杀生者不净。瞿昙法中不应杀。而今说言。不调伏者。亦当杀之\n",
              "佛告聚落主。如汝所言。如来法中。杀生者不净。如来不应有杀。聚落主。然我以三种法调御丈夫。彼不调者。不复与语。不复教授。不复教诫。聚落主。若如来调御丈夫。不复与语。不复教授。不复教诫。岂非杀耶\n",
              "调马聚落主白佛言。瞿昙。若调御丈夫不复与语。不复教授。不复教诫。真为杀也。是故我从今日。舍诸恶业。归佛．归法．归比丘僧\n",
              "佛告聚落主。此真实要\n",
              "佛说此经已。调马聚落主闻佛所说。欢喜随喜。即从坐起。作礼而去\n",
              "（九一○）\n",
              "如是我闻\n",
              "一时。佛住王舍城迦兰陀竹园\n",
              "时。有凶恶聚落主来诣佛所。稽首佛足。退坐一面。白佛言。世尊。不修何等法故。于他生嗔恚。生嗔恚故。口说恶言。他为其作恶性名字\n",
              "佛告聚落主。不修正见故。于他生嗔。生嗔恚已。口说恶言。他为其作恶性名字。不修正志．正语．正业．正命．正方便．正念．正定故。于他生嗔。生嗔恚故。口说恶言。他为其作恶性名字\n",
              "复问。世尊。修习何法。于他不嗔。不嗔恚故。口说善言。他为其作贤善名字\n",
              "佛告聚落主。修正见故。于他不嗔。不嗔恚故。口说善言。他为其作贤善名字。修习正志．正语．正业．正命．正方便．正念．正定故。于他不嗔。不嗔恚故。口说善言。他为其作贤善名字\n",
              "凶恶聚落主白佛言。奇哉。世尊。善说此言。我不修正见故。于他生嗔。生嗔恚已。口说恶言。他为我作恶性名字。我不修正志．正语．正业．正命．正方便．正念．正定故。于他生嗔。生嗔恚故。口说恶言。他为我作恶性名字。是故。我今当舍嗔恚．刚强．粗涩\n",
              "佛告聚落主。此真实要\n",
              "佛说此经已。凶恶聚落主欢喜随喜。作礼而去\n",
              "（九一一）\n",
              "如是我闻\n",
              "一时。佛住王舍城迦兰陀竹园\n",
              "时。有摩尼珠髻聚落主来诣佛所。稽首佛足。退坐一面。白佛言。世尊。先日国王集诸大臣。共论议言。云何沙门释子比丘自为受畜金银宝物。为净耶。为不净耶。其中有言。沙门释子应受畜金银宝物。又复有言。不应自为受畜金银宝物。世尊。彼言沙门释子应自为受畜金银宝物者。为从佛闻。为自出意说。作是语者。为随顺法。为不随顺。为真实说。为虚妄说。如是说者。得不堕于呵责处耶\n",
              "佛告聚落主。此则妄说。非真实说．非是法说．非随顺说。堕呵责处。所以者何。沙门释子自为受畜金银宝物者。不清净故。若自为己受畜金银宝物者。非沙门法．非释种子法\n",
              "聚落主白佛言。奇哉。世尊。沙门释子受畜金银宝物者。非沙门法．非释种子法。此真实说。世尊。作是说者。增长胜妙。我亦作是说。沙门释子不应自为受畜金银宝物\n",
              "佛告聚落主。若沙门释子自为受畜金银珍宝清净者。五欲功德悉应清净\n",
              "摩尼珠髻聚落主闻佛所说。欢喜作礼而去\n",
              "尔时。世尊知摩尼珠髻聚落主去已。告尊者阿难。若诸比丘依止迦兰陀竹园住者。悉呼令集于食堂\n",
              "时。尊者阿难即受佛教。周遍宣令依止迦兰陀竹园比丘集于食堂。比丘集已。往白世尊。诸比丘已集食堂。惟世尊知时\n",
              "尔时。世尊往诣食堂。大众前坐。坐已。告诸比丘。今日有摩尼珠髻聚落主来谅我所。作如是言。先日国王集诸大臣。作如是论议。沙门释子自为受畜金银宝物。为清净不。其中有言清净者。有言不清净者。今问世尊。言清净者。为从佛闻。为自妄说。如上广说。彼摩尼珠髻聚落主闻我所说。欢喜随喜。作礼而去\n",
              "诸比丘。国王．大臣共集论议。彼摩尼珠髻聚落主于大众前师子吼说。沙门释种子不应自为受畜金银宝物。诸比丘。汝等从今日。须木索木．须草索草．须车索车．须作人索作人。慎勿为己受取金银种种宝物\n",
              "佛说此经已。诸比丘闻佛所说。欢喜奉行\n",
              "（九一二）\n",
              "如是我闻\n",
              "一时。佛住瞻婆国揭伽池侧。时。有王顶聚落主来诣佛所。稽首佛足。退坐一面\n",
              "尔时。世尊告王顶聚落主。今者众生依于二边。何等为二。一者乐着卑下．田舍．常人凡夫五欲。二者自苦方便。不正．非义饶益。聚落主。有三种乐受欲乐。卑下．田舍．常人凡夫。有三种自苦方便。不正．非义饶益\n",
              "聚落主。何等为三种卑下．田舍．常人凡夫乐受欲乐。有受欲者。非法滥取。不以安乐自供。不供养父母．给足兄弟．妻子．奴婢．眷属．朋友．知识。亦不随时供养沙门．婆罗门．仰求胜处安乐果报．未来生天。是名世间第一受欲\n",
              "复次。聚落主。受欲乐者。以法．非法滥取财物。以乐自供。供养父母。给足．兄弟．妻子．奴婢．眷属．朋友．知识。而不随时供养沙门．婆罗门．仰求胜处安乐果报．未来生天。是名第二受欲乐者\n",
              "复次。聚落主。有受欲乐者。以法求财。不以滥取。以乐自供。供养父母。给足兄弟．妻子．奴婢．眷属．知识。随时供养沙门．婆罗门。仰求胜处安乐果报。未来生天。是名第三受欲乐者\n",
              "聚落主。我不一向说受欲平等。我说受欲者其人卑下。我说受欲者是其中人。我说受欲者是其胜人\n",
              "何等为卑下受欲者。谓非法滥取。乃至不仰求胜处安乐果报．未来生天。是名我说卑下者受欲\n",
              "何等为中人受欲。谓受欲者以法．非法而求财物。乃至不求未来生天。是名我说第二中人受欲\n",
              "何等为我说胜人受欲。谓彼以法求财。乃至未来生天。是名我说第三胜人受欲\n",
              "何等为三种自苦方便。是苦非法．不正．非义饶益。有一自苦枯槁活。初始犯戒．污戒。彼修种种苦行。精勤方便住处住。彼不能现法得离炽然．过人法．胜妙知见安乐住。聚落主。是名第一自苦方便枯槁活\n",
              "复次。自苦方便枯槁活。始不犯戒．污戒。而修种种苦行。亦不由此现法得离炽然．过人法．胜妙知见安乐住。是名第二自苦方便枯槁活\n",
              "复次。自苦方便枯槁活。不初始犯戒．污戒。然修种种苦行方便。亦不能现法离炽然．得过人法．胜妙知见安乐住。是名第三自苦方便枯槁活\n",
              "聚落主。我不说一切自苦方便枯槁活悉等。我说有自苦方便是卑劣人。有说自苦方便是中人。有说自苦方便是胜人\n",
              "何等自苦方便卑劣人。若彼自苦方便。初始犯戒．污戒。乃至不得胜妙知见安乐住。是名我说自苦方便卑劣人\n",
              "何等为自苦方便中人。若彼自苦方便。不初始犯戒．污戒。乃至不得胜妙知见安乐住。是名我说自苦方便中间人\n",
              "何等为自苦方便胜人。若彼自苦方便枯槁活。不初始犯戒．污戒。乃至不得胜妙知见安乐住。是名我说自苦方便胜人\n",
              "聚落主。是名三种自苦方便。是苦非法．不正．非义饶益\n",
              "聚落主。有道有迹。不向三种受欲随顺方便。卑下．田舍．常人凡夫。不向三种自苦方便。是苦非法．不正．非义饶益。聚落主。何等为道。何等为迹。不向三种受欲．三种自苦方便。聚落主。为欲贪障阂故。或欲自害。或欲害他。或欲俱害。现法后世得斯罪报。心法忧苦。嗔恚．痴所障。或欲自害。或欲害他。或欲俱害。现法后世得斯罪报。心法忧苦。若离贪障。不欲方便自害．害他．自他俱害。不现法后世受斯罪报。彼心．心法常受喜乐。如是离嗔恚．愚痴障阂。不欲自害。不欲害他．自他俱害。不现法后世受斯罪报。彼心．心法常受安乐。于现法中。远离炽然。不待时节。亲近涅槃。即此身现缘自觉知。聚落主。如此现法永离炽然。不待时节。亲近涅槃。即此现身缘自觉知者。为八圣道。正见。乃至正定\n",
              "当其世尊说是法时。王顶聚落主远尘离垢。得法眼净。时。王顶聚落主见法．得法．知法．深入于法。度疑不由于他。于正法．律得无所畏。即从坐起。整衣服。合掌白佛。我今已度。世尊。归佛．归法．归比丘僧。从今尽寿。为优婆塞\n",
              "时。闻佛所说。欢喜随喜。作礼而去\n",
              "（九一三）\n",
              "如是我闻\n",
              "一时。佛在力士人间游行。到郁鞞罗住处鹦鹉阎浮林\n",
              "时。有竭昙聚落主闻沙门瞿昙在力士人间游行。至郁鞞罗聚落鹦鹉阎浮林。说现法苦集．苦没。我当往诣彼沙门瞿昙。若我诣沙门瞿昙者。彼必为我说现法苦集．苦没。即往彼郁鞞罗聚落。诣世尊所。稽首礼足。退坐一面。白佛言。世尊。我闻世尊常为人说现法苦集．苦没。善哉。世尊。为我说现法苦集．苦没\n",
              "佛告聚落主。我若说过去法苦集．苦没者。知汝于彼为信．为不信。为欲．不欲。为念．不念。为乐．不乐。汝今苦不。我若说未来苦集．苦没者。知汝于彼为信．不信。为欲．不欲。为念．不念。为乐．不乐。汝今苦不。我今于此说现法苦集．苦没。聚落主。若众生所有苦生。彼一切皆以欲为本。欲生．欲集．欲起．欲因．欲缘而苦生\n",
              "聚落主白佛言。世尊。极略说法。不广分别。我所不解。善哉。世尊。唯愿广说。令我等解\n",
              "佛告聚落主。我今问汝。随汝意说。聚落主。于意云何。若众生于此郁鞞罗聚落住者。是若缚．若打．若责．若杀。汝心当起忧．悲．恼苦不\n",
              "聚落主白佛言。世尊。亦不一向。若诸众生于此郁鞞罗聚落住者。于我有欲．有贪．有爱．有念．相习近者。彼遭若缚．若打．若责．若杀。我则生忧．悲．恼苦。若彼众生所无欲．贪．爱．念．相习近者。彼遭缚．打．责．杀。我何为横生忧．悲恼苦\n",
              "佛告聚落主。是故当知。众生种种苦生。彼一切皆以欲为本。欲生．欲习．欲起．欲因．欲缘而生众苦。聚落主。于意云何。汝依父母不相见者。则生欲．贪．爱．念不\n",
              "聚落主言。不也。世尊\n",
              "聚落主。于意云何。若见．若闻彼依父母。当起欲．爱．念不\n",
              "聚落主言。如是。世尊\n",
              "复问。聚落主。于意云何。彼依父母。若无常变异者。当起忧．悲．恼苦不\n",
              "聚落主言。如是。世尊。若依父母无常变异者。我或邻死。岂唯忧．悲．恼苦\n",
              "佛告聚落主。是故当知。若诸众生所有苦生。一切皆以爱欲为本。欲生．欲集．欲起．欲因．欲缘而生苦\n",
              "聚落主言。奇哉。世尊。善说如此依父母譬。我有依父母。居在异处。我日日遣信问其安否。使未时还。我以忧苦。况复无常。而无忧苦\n",
              "佛告聚落主。是故我说。其诸众生所有忧苦。一切皆以欲为根本。欲生．欲集．欲起．欲因．欲缘而生忧苦\n",
              "佛告聚落主。若有四爱念无常变异者。则四忧苦生。若三．二。若一爱念无常变异者。则一忧苦生。聚落主。若都无爱念者。则无忧苦尘劳。即说偈言\n",
              "若无世间爱念者　　则无忧苦尘劳患\n",
              "一切忧苦消灭尽　　犹如莲花不着水\n",
              "当其世尊说是法时。揭昙聚落主远尘离垢。得法眼净。见法得法。深入于法。度诸狐疑不由于他．不由他度。于正法．律得无所畏。从坐起。整衣服。合掌白佛。已度。世尊。我以超越。我从今日。归佛．归法．归比丘僧。尽其寿命。为优婆塞。唯忆持我\n",
              "佛说此经已。揭昙聚落主闻佛所说。欢喜随喜。作礼而去\n",
              "（九一四）\n",
              "如是我闻\n",
              "一时。佛在摩竭提国人间游行。与千二百五十比丘．千优婆塞．五百乞残食人。从城至城。从聚落至聚落。人间游行。至那罗聚落好衣庵罗园中\n",
              "时。有刀师氏聚落主是尼揵弟子。诣尼揵所。礼尼揵足。退坐一面\n",
              "尔时。尼揵语刀师氏聚落主。汝能共沙门瞿昙作蒺[廿/梨]论。令沙门瞿昙不得语．不得不语耶\n",
              "聚落主言。阿梨。我立何等论为蒺[廿/梨]论。令沙门瞿昙不得语．不得不语\n",
              "尼揵语聚落主言。汝往诣沙门瞿昙所。作是问。瞿昙。常愿欲令诸家福利具足增长。作如是愿．如是说不。若答汝言不者。汝当问言。沙门瞿昙。与凡愚夫有何等异。若言有愿有说者。当复问言。沙门瞿昙。若有如是愿．如是说者。今云何于饥馑世。游行人间。将诸大众千二百五十比丘．千优婆塞．五百乞残食人。从城至城。从村至村。损费世间。如大雨雹。雨已。乃是减损。非增益也。瞿昙所说。殊不相应。不类不似。前后相违。如是。聚落主。是名蒺[廿/梨]论。令彼沙门瞿昙不得语．不得不语\n",
              "尔时。刀师氏聚落主受尼揵劝教已。诣佛所恭敬问讯。恭敬问讯已。退坐一面。白佛。瞿昙。常欲愿令诸家福利增长不\n",
              "佛告聚落主。如来长夜欲令诸家福利增长。亦常作是说\n",
              "聚落主言。若如是者。云何。瞿昙。于饥馑世人间乞食。将诸大众。乃至不似不类。前后相违\n",
              "佛告聚落主。我忆九十一劫以来。不见一人施一比丘。有尽有减。聚落主。汝观今日有人家大富。多钱财．多眷属．多仆从。当知其家长夜好施。真实寂止。故致斯福利。聚落主。有八因缘。令人损减福利不增。何等为八。王所逼．贼所劫．火所焚．水所漂．藏自消减．抵债不还．怨憎残破．恶子费用。有是八种为钱财难聚。聚落主。我说无常为第九句。如是。聚落主。汝舍九因九缘。而言沙门瞿昙破坏他家。不舍恶言．不舍恶见。如铁枪投水。身坏命终。生地狱中\n",
              "时。刀师氏聚落主心生恐怖。身毛皆竖。白佛言。世尊。我今悔过。如愚如痴。不善不辩。于瞿昙所不实欺诳。虚说妄语\n",
              "闻佛所说。欢喜随喜。从坐起去\n",
              "（九一五）\n",
              "如是我闻\n",
              "一时。佛住那罗聚落好衣庵罗园中\n",
              "时。有刀师氏聚落主。先是尼揵弟子。诣尼揵所。礼尼揵足。退坐一面\n",
              "尔时。尼揵语聚落主。汝能共沙门瞿昙作蒺[廿/梨]论。令沙门瞿昙不得语．不得不语\n",
              "聚落主白尼揵。阿梨。何等为蒺[廿/梨]论。令沙门瞿昙不得语．不得不语耶\n",
              "尼揵语聚落主。汝往沙门瞿昙所。作如是言。瞿昙。不常欲安慰一切众生．赞叹安慰一切众生耶。若言不者。应语言。瞿昙与凡愚夫有何等异。若言常欲安慰一切众生。赞叹安慰一切众生者。复应问言。若欲安慰一切众生者。以何等故。或为一种人说法。或不为一种人说法。作如是问者。是名蒺[廿/梨]论。令彼沙门瞿昙不得语．不得不语\n",
              "尔时。聚落主受尼揵劝进已。往诣佛所。恭敬问讯已。退坐一面。白佛言。瞿昙。岂不欲常安慰一切众生。叹说安慰一切众生\n",
              "佛告聚落主。如来长夜慈愍安慰一切众生。亦常叹说安慰一切众生\n",
              "聚落主白佛言。若然者。如来何故为一种人说法。又复不为一种人说法\n",
              "佛告聚落主。我今问汝。随意答我。聚落主。譬如有三种田。有一种田沃壤肥泽。第二田中。第三田[塉-月+目]薄。云何。聚落主。彼田主先于何田耕治下种\n",
              "聚落主言。瞿昙。于最沃壤肥泽者。先耕下种\n",
              "聚落主。复于何田次耕下种\n",
              "聚落主言。瞿昙。当于中田次耕下种\n",
              "佛告聚落主。复于何田次耕下种\n",
              "聚落主言。当于最下[塉-月+目]薄之田。次耕下种\n",
              "佛告聚落主。何故如是\n",
              "聚落主言。不欲废田存种而已\n",
              "佛告聚落主。我亦如是。如彼沃壤肥泽田者。我诸比丘．比丘尼亦复如是。我常为彼演说正法。初．中．后善。善义善味。纯一满净。梵行清白。开示显现。彼闻法已。依于我舍．我洲．我覆．我荫．我趣。常以净眼。观我而住。作如是念。佛所说法。我悉受持。令我长夜以义饶益。安隐乐住\n",
              "聚落主。如彼中田者。我弟子优婆塞．优婆夷亦复如是。我亦为彼演说正法。初．中．后善。善义善味。纯一满净。梵行清白。开发显示。彼闻法已。依于我舍．我洲．我覆．我荫．我趣。常以净眼。观察我住。作如是念。世尊说法。我悉受持。令我长夜以义饶益。安隐乐住\n",
              "聚落主。如彼田家最下田者。如是我为诸外道异学尼揵子辈。亦为说法。初．中．后善。善义善味。纯一满净。梵行清白。开示显现。然于彼等少闻法者。亦为其说。多闻法者。亦为其说。然其彼众于我善说法中。得一句法。知其义者。亦复长夜以义饶益。安隐乐住\n",
              "时。聚落主白佛。甚奇。世尊。善说如是三种田譬\n",
              "佛告聚落主。汝听我更说譬类。譬如士夫有三水器。不穿不坏。亦不津漏。第二器不穿不坏。而有津漏。第三器者。穿坏津漏。云何。聚落主。彼士夫三种器中。常持净水着何等器中\n",
              "聚落主言。瞿昙。当以不穿不坏．不漏津者。先以盛水\n",
              "佛告聚落主。次复应以何器盛水\n",
              "聚落主言。瞿昙。当持彼器不穿不坏而津漏者。次以盛水\n",
              "佛告聚落主。彼器满已。复以何器为后盛水\n",
              "聚落主言。以穿坏津漏之器最后盛水。所以者何。须臾之间。供小用故\n",
              "佛告聚落主。如彼士夫不穿不坏．不津漏器。诸弟子比丘．比丘尼亦复如是。我常为彼演说正法。乃至长夜以义饶益。安隐乐住。如第二器不穿不坏而津漏者。我诸弟子优婆塞．优婆夷亦复如是。我常为彼演说正法。乃至长夜以义饶益。安隐乐住。如第三器穿坏津漏者。外道异学诸尼揵辈亦复如是。我亦为彼演说正法。初．中．后善。善义善味。纯一满净。梵行清白。开示显现。多亦为说。少亦为说。彼若于我说一句法。知其义者。亦得长夜安隐乐住\n",
              "时。刀师氏聚落主闻佛所说。心大恐怖。身毛皆竖。前礼佛足悔过。世尊。如愚如痴。不善不辩。于世尊所不谛真实。虚伪妄说\n",
              "闻佛所说。欢喜随喜。礼足而去\n",
              "（九一六）\n",
              "如是我闻\n",
              "一时。佛住那罗聚落好衣庵罗园中\n",
              "时。有刀师氏聚落主。尼揵弟子。来诣佛所。稽首礼足。退坐一面\n",
              "尔时。世尊告聚落主。欲何所论。尼揵若提子为何所说\n",
              "聚落主言。彼尼揵若提子说。杀生者。一切皆堕泥犁中。以多行故。则将至彼。如是盗．邪淫．妄语皆堕泥犁中。以多行故。则将至彼\n",
              "佛告聚落主。若如尼犍若提子说杀生者堕泥犁中。以多行故。而往生彼者。则无有众生堕泥犁中。聚落主。于意云何。何等众生于一切时有心杀生。复于何时有心不杀生。乃至何时有心妄语。何时有心不妄语\n",
              "聚落主白佛言。世尊。人于昼夜。少时有心杀生。乃至少时有心妄语。而多时不有心杀生。乃至妄语\n",
              "佛告聚落主。若如是者。岂非无有人堕于泥犁中耶。如尼揵所说。有人杀生者。一切堕泥犁中。多习行者将往生彼。乃至妄语亦复如是。聚落主。彼大师出兴于世。觉想筹量。入觉想地住。于凡夫地自辩所说。随意筹量。为诸弟子作如是说法。言杀生者。一切皆堕泥犁中。多习行将往生彼。乃至妄语亦复如是。彼诸弟子若信其说。言。我大师知其所知。见其所见。能为弟子作如是说。若杀生者。一切皆堕泥犁中。多习行故。将往生彼。我本有心杀生．偷盗．邪淫．妄语。当堕泥犁中。得如是见。乃至不舍此见。不厌彼业。不觉彼悔。于未来世。不舍杀生。乃至不舍妄语。彼意解脱不满足。慧解脱亦不满足。意解脱不满足．慧解脱不满足故。则为谤圣邪见。邪见因缘故。身坏命终。生恶趣泥犁中。如是。聚落主。有因．有缘众生烦恼。有因．有缘众生业烦恼\n",
              "聚落主。如来．应．等正觉．明行足．善逝．世间解．无上士．调御丈夫．天人师．佛．世尊出兴于世。常为众生呵责杀生。赞叹不杀。呵责偷盗．邪淫．妄语。赞叹不盗．不淫．不妄语。常以此法。化诸声闻。令念乐信重。言。我大师知其所知。见其所见。呵责杀生。赞叹不杀。乃至呵责妄语。赞叹不妄语。我从昔来。以愚痴无慧。有心杀生。我缘是故。今自悔责。虽不能令彼业不为。且因此悔责故。于未来世。得离杀生。乃至得离盗．淫．妄语。亦得满足正意解脱。满足慧解脱。意解脱．慧解脱满足已。得不谤贤圣。正见成就。正见因缘故。得生善趣天上。如是。聚落主。有因．有缘众生业烦恼清净\n",
              "聚落主。彼多闻圣弟子作如是学。随时昼夜观察所起少有心杀生．多有心不杀生。若于有心杀生。当自悔责。不是不类。若不有心杀生。无怨无憎。心生随喜。随喜已。欢喜生。欢喜已。心猗息。心猗息已。心受乐。受乐已。则心定。心定已。圣弟子心与慈俱。无怨无嫉。无有嗔恚。广大无量。满于一方。正受住。二方．三方。乃至四方．四维．上下．一切世间。心与慈俱。无怨无嫉。无有嗔恚。广大无量。善修习。充满诸方。具足正受住\n",
              "尔时。世尊以爪甲抄少土。语刀师氏聚落主言。云何。聚落主。我爪甲土多。大地为多\n",
              "聚落主白佛言。世尊。爪甲土少少耳。大地土无量无数\n",
              "佛告聚落主。如甲上之土甚少。大地之土其数无量。如是心与慈俱。修习多修习。诸有量业者。如甲上土。不能将去。不能令住。如是偷盗对以悲心。邪淫对以喜心。妄语对以舍心。不得为比\n",
              "说是语时。刀师氏聚落主远尘离垢。得法眼净。聚落主见法．得法．觉法．知法．深入于法。离诸狐疑不由于他．不随于他。于正法．律得无所畏。从坐起。整衣服。右膝着地。合掌白佛。我已度。世尊。已越。世尊。我今归佛．归法．归比丘僧。尽其寿命。为优婆塞。世尊。譬如士夫欲求灯明。取其马尾。以为灯炷。欲吹令然。终不得明。徒自疲劳。灯竟不然。我亦如是。欲求明智。于诸愚痴尼揵子所。愚痴习近。愚痴和合。愚痴奉事。徒自劳苦。不得明智。是故我今重归依佛．归法．归僧。从今以去。于彼尼揵愚痴不善不辩者所。少信．少敬．少爱．少念。于今远离。是故。我今第三归佛．归法．归僧。乃至尽寿。为优婆塞。自净其心\n",
              "时。刀师氏聚落主闻佛所说。欢喜随喜。作礼而去\n",
              "（九一七）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。世间有三种调马。何等为三种。有马捷疾具足．色不具足．形体不具足。有马色具足．捷疾具足形体不具足。有马捷疾具足．色具足．形体具足。如是有三种调士夫相。何等为三。有士夫捷疾具足．色不具足．形体不具足。有士夫捷疾具足．色具足．形体不具足。有士夫捷疾具足．色具足．形体具足\n",
              "比丘。何等为不调士夫捷疾具足．色不具足．形体不具足。有士夫于此苦如实知。此苦集．此苦灭．此苦灭道迹如实知。如是观者三结断。身见．戒取．疑。此三结断得须陀洹。不堕恶趣法。决定正趣三菩提。七有天人往生。究竟苦边。是名捷疾具足。何等为非色具足。若有问阿毗昙．律。不能以具足句味。次第随顺。具足解说。是名色不具足。云何形体不具足。非大德名闻。感致衣被．饮食．床卧．汤药．众具。是名士夫捷疾具足．色不具足．形体不具足\n",
              "何等为捷疾具足．色具足．形体不具足。谓士夫此苦如实知。此苦集．此苦灭．此苦灭道迹如实知。乃至究竟苦边。是捷疾具足。何等为色具足。若问阿毗昙．律。乃至能为解说。是名色具足。何等为形体不具足。非大德名闻。不能感致衣被．饮食．卧具．汤药。是名士夫捷疾具足．色具足．形体不具足\n",
              "何等为士夫捷疾具足．色具足．形体具足。谓士夫此苦如实知。此苦集．此苦灭．此苦灭道迹如实知。乃至究竟苦边。是名捷疾具足。何等为色具足。若问阿毗昙．律。乃至能解说。是名色具足。何等为形体具足。大德名闻。乃至卧具．汤药。是名形体具足。是名士夫捷疾具足．色具足．形体具足\n",
              "佛说此经已。诸比丘闻佛所说。欢喜奉行\n",
              "（九一八）\n",
              "如是我闻\n",
              "一时。佛住王舍城迦兰陀竹园\n",
              "尔时。世尊告诸比丘。世间有三种良马。何等为三。有马捷疾具足．非色具足．非形体具足。有马捷疾具足．色具足．非形体具足。有马捷疾具足．色具足．形体具足。于正法．律有三种善男子。何等为三。有善男子捷疾具足．非色具足．非形体具足。有善男子捷疾具足．色具足．非形体具足。有善男子捷疾具足．色具足．形体具足\n",
              "何等为善男子捷疾具足．非色具足．非形体具足。谓善男子苦圣谛如实知。苦集圣谛如实知。苦灭圣谛如实知。苦灭道迹圣谛如实知。作如是知．如是见已。断五下分结。谓身见．戒取．疑．贪欲．嗔恚。断此五下分结已。得生般涅槃阿那含。不复还生此世。是名善男子捷疾具足。云何色不具足。若问阿毗昙．律。不能解了句味。次第随顺。决定解说。是名色不具足。云何形体不具足。谓非名闻大德。能感财利供养．衣被．饮食．随病汤药。是名善男子捷疾具足．非色具足．非形体具足\n",
              "何等为捷疾具足．色具足．非形体具足。谓善男子此苦圣谛如实知。乃至得生般涅槃阿那含。不复还生此世。是名捷疾具足。云何色具足。若有问阿毗昙．律。能以次第句味。随顺决定。而为解说。是名色具足。云何非形体具足。谓非名闻大德。能感财利供养．衣被．饮食．随病汤药。是名善男子捷疾具足．色具足．非形体具足\n",
              "何等为善男子捷疾具足．色具足．形体具足。谓善男子此苦圣谛如实知。乃至得阿那含生般涅槃。不复还生此世。是名捷疾具足。何等为色具足。若有问阿毗昙．毗尼。乃至而为解说。是名色具足。何等为形体具足。谓名闻大德能感财利。乃至汤药．众具。是名形体具足。是名善男子捷疾具足．色具足．形体具足\n",
              "佛说此经已。诸比丘闻佛所说。欢喜奉行\n"
            ]
          },
          {
            "id": 33,
            "level": 3,
            "title": "第三十三卷",
            "brief": "",
            "media": "858-33.m4a",
            "page": [
              "（九一九）\n",
              "如是我闻\n",
              "一时。佛住王舍城迦兰陀竹园\n",
              "尔时。世尊告诸比丘。世间有三种良马。何等为三。谓有马捷疾具足．非色具足．非形体具足。有马捷疾具足．色具足．非形体具足。有马捷疾具足．色具足．形体具足。如是于此法．律有三种善男子。何等为三。有善男子捷疾具足．非色具足．非形体具足。有善男子捷疾具足．色具足．非形体具足。有善男子捷疾具足．色具足．形体具足\n",
              "何等为善男子捷疾具足．非色具足．非形体具足。谓善男子此苦圣谛如实知。此苦集圣谛如实知。此苦灭圣谛如实知。此苦灭道迹圣谛如实知。如是知．如是见已。欲有漏心解脱．有有漏心解脱．无明有漏心解脱。我生已尽。梵行已立。所作已作。自知不受后有。是名捷疾具足。云何非色具足。若有问阿毗昙．律。乃至不能为决定解说。是名色不具足。何等非形体具足。谓非名闻大德。乃至不感汤药．众具。是名形体不具足。是名善男子捷疾具足．非色具足．非形体具足\n",
              "何等为善男子捷疾具足．色具足．非形体具足。谓善男子此苦圣谛如实知。乃至不受后有。是名捷疾具足。云何色具足。谓若有问阿毗昙．毗尼。乃至能为决定解说。是名色具足。何等为非形体具足。谓非名闻大德。乃至不能感汤药．众具。是名善男子捷疾具足．色具足．非形体具足\n",
              "何等为善男子捷疾具足．色具足．形体具足。谓善男子此苦圣谛如实知。乃至不受后有。是名捷疾具足。何等为色具足。谓善男子若有问阿毗昙．毗尼。乃至能为决定解说。是名色具足。何等为形体具足。谓善男子名闻大德。乃至能感汤药．众具。是名形体具足。是名善男子捷疾具足．色具足．形体具足\n",
              "佛说此经已。诸比丘闻佛所说。欢喜奉行\n",
              "（九二○）\n",
              "如是我闻\n",
              "一时。佛住王舍城迦兰陀竹园\n",
              "尔时。世尊告诸比丘。世有三种良马。王所服乘。何等为三。谓良马色具足．力具足．捷疾具足。如是于正法．律有三种善男子。世所奉事．供养．恭敬。为无上福田。何等为三。谓善男子色具足．力具足．捷疾具足\n",
              "何等为色具足。谓善男子住于净戒波罗提木叉律仪。威仪行处具足。见微细罪。能生怖畏。受持学戒。是名色具足\n",
              "何等力具足。已生恶不善法令断。生欲．精勤方便。摄受增长。未生恶不善法不起。生欲．精勤方便。摄受增长。未生善法令起。生欲．精勤方便。摄受增长。已生善法住不忘失。生欲．精勤方便。摄受增长。是名力具足\n",
              "何等为捷疾具足。谓此苦圣谛如实知。乃至得阿罗汉。不受后有。是名捷疾具足。是名善男子色具足．力具足．捷疾具足\n",
              "佛说此经已。诸比丘闻佛所说。欢喜奉行\n",
              "（九二一）\n",
              "如是我闻\n",
              "一时。佛住王舍城迦兰陀竹园\n",
              "尔时。世尊告诸比丘。世有良马。四能具足。当知是良马。王所服乘。何等为四。所谓贤善．捷疾．堪能．调柔。如是善男子四德成就。世所宗重。承事供养。为无上福田。何等为四。谓善男子成就无学戒身．无学定身．无学慧身．无学解脱身\n",
              "佛说此经已。诸比丘闻佛所说。欢喜奉行\n",
              "（九二二）\n",
              "如是我闻\n",
              "一时。佛住王舍城迦兰陀竹园\n",
              "尔时。世尊告诸比丘。世有四种良马。有良马驾以平乘。顾其鞭影驰駃。善能观察御者形势。迟速左右。随御者心。是名。比丘。世间良马第一之德。复次。比丘。世间良马不能顾影而自惊察。然以鞭杖触其毛尾则能惊速察御者心。迟速左右。是名世间第二良马。复次。比丘。若世间良马不能顾影。及触皮毛能随人心。而以鞭杖小侵皮肉则能惊察。随御者心。迟速左右。是名。比丘。第三良马。复次。比丘。世间良马不能顾其鞭影。及触皮毛。小侵肤肉。乃以铁锥刺身。彻肤伤骨。然后方惊。牵车着路。随御者心。迟速左右。是名世间第四良马\n",
              "如是于正法．律有四种善男子。何等为四。谓善男子闻他聚落有男子．女人疾病困苦。乃至死。闻已。能生恐怖。依正思惟。如彼良马顾影则调。是名第一善男子于正法．律能自调伏。复次。善男子不能闻他聚落若男．若女老．病．死苦。能生怖畏。依正思惟。见他聚落若男．若女老．病．死苦。则生怖畏。依正思惟。如彼良马触其毛尾。能速调伏。随御者心。是名第二善男子于正法．律能自调伏。复次。善男子不能闻．见他聚落中男子．女人老．病．死苦。生怖畏心。依正思惟。然见聚落．城邑有善知识及所亲近老．病．死苦。则生怖畏。依正思惟。如彼良马。触其肤肉。然后调伏。随御者心。是名善男子于圣法．律而自调伏。复次。善男子不能闻．见他聚落中男子．女人及所亲近老．病．死苦。生怖畏心。依正思惟。然于自身老．病．死苦能生厌怖。依正思惟。如彼良马侵肌彻骨。然后乃调。随御者心。是名第四善男子于圣法．律能自调伏\n",
              "佛说此经已。诸比丘闻佛所说。欢喜奉行\n",
              "（九二三）\n",
              "如是我闻\n",
              "一时。佛住王舍城迦兰陀竹园。\n",
              "时。有调马师名曰只尸。来诣佛所。稽首佛足。退坐一面。白佛言。世尊。我观世间甚为轻贱。犹如群羊。世尊。唯我堪能调马。狂逸恶马。我作方便。须臾令彼态病悉现。随其态病。方便调伏\n",
              "佛告调马师聚落主。汝以几种方便调伏于马\n",
              "马师白佛。有三种法调伏恶马。何等为三。一者柔软。二者粗涩。三者柔软粗涩\n",
              "佛告聚落主。汝以三种方便调马。犹不调者。当如之何\n",
              "马师白佛。遂不调者。便当杀之。所以者何。莫令辱我。调马师白佛。世尊是无上调御丈夫。为以几种方便调御丈夫\n",
              "佛告聚落主。我亦以三种方便调御丈夫。何等为三。一者一向软柔。二者一向粗涩。三者柔软粗涩\n",
              "佛告聚落主。所谓一向柔软者。如所说。此是身善行。此是身善行报。此是口．意善行。此是口．意善行报。是名天．是名人．是名善趣化生．是名涅槃。是为柔软\n",
              "粗涩者。如所说。是身恶行。是身恶行报。是口．意恶行。是口．意恶行报。是名地狱．是名畜生．是名饿鬼．是名恶趣．是名堕恶趣。是名如来粗涩教也\n",
              "彼柔软粗涩俱者。谓如来有时说身善行。有时说身善行报。有时说口．意善行。有时说口．意善行报。有时说身恶行。有时说身恶行报。有时说口．意恶行。有时说口．意恶行报。如是名天．如是名人．如是名善趣．如是名涅槃。如是名地狱．如是名畜生．饿鬼．如是名恶趣．如是堕恶趣。是名如来柔软粗涩教\n",
              "调马师白佛。世尊。若以三种方便调伏众生。有不调者。当如之何\n",
              "佛告聚落主。亦当杀之。所以者何。莫令辱我\n",
              "调马师白佛言。若杀生者。于世尊法为不清净。世尊法中亦不杀生。而今言杀。其义云何\n",
              "佛告聚落主。如是。如是。如来法中杀生不清净。如来法中亦不杀生。然如来法中以三种教授不调伏者。不复与语．不教．不诫。聚落主。于意云何。如来法中不复与语．不教．不诫。岂非死耶\n",
              "调马师白佛。实尔。世尊。不复与语。永不教．诫。真为死也。世尊。以是之故。我从今日离诸恶不善业\n",
              "佛告聚落主。善哉所说\n",
              "时。调马师聚落主只尸闻佛所说。欢喜随喜。礼足而去\n",
              "（九二四）\n",
              "如是我闻\n",
              "一时。佛住王舍城迦兰陀竹园\n",
              "尔时。世尊告诸比丘。世间马有八态。何等为八。谓恶马临驾车时。后脚蹹人。前脚跪地。奋头啮人。是名世间马第一态。复次。恶马就驾车时。低头振轭。是名世间恶马第二之态。复次。世间恶马就驾车时。下道而去。或复偏厉车。令其翻覆。是名第三之态。复次。世间恶马就驾车时。仰头却行。是名世间恶马第四之态。复次。世间恶马就驾车时。小得鞭杖。或断缰折勒。纵横驰走。是名第五之态。复次。世间恶马就驾车时。举前两足。而作人立。是名第六之态。复次。世间恶马就驾之时。加之鞭杖。安住不动。是名第七之态。复次。世间恶马就驾之时。丛聚四脚。伏地不起。是名第八之态\n",
              "如是。世间恶丈夫于正法．律有八种过。何等为八。若比丘。诸梵行者以见闻疑罪而发举时。彼则嗔恚。反呵责彼言。汝愚痴。不辩不善。他立举汝。汝云何举我。如彼恶马。后脚双蹹。前脚跪地。断鞅折轭。是名丈夫于正法．律第一之过\n",
              "复次。比丘。诸梵行者以见闻疑举。反出他罪。犹如恶马怒项折轭。是名丈夫于正法．律第二之过\n",
              "复次。比丘。诸梵行者以见闻疑举。不以正答。横说余事。嗔恚憍慢。隐覆嫌恨。不忍。无所由作。如彼恶马不由正路。令车翻覆。是名丈夫于正法．律第三之过\n",
              "复次。比丘。诸梵行者以见闻疑举。令其忆念。而作是言。我不忆念。抵突不伏。如彼恶马却缩转退。是名丈夫于正法．律第四之过\n",
              "复次。比丘。诸梵行者以见闻疑举时。轻蔑不数其人。亦不数僧。摄持衣钵。随意而去。如彼恶马加以鞭杖。纵横驰走。是名丈夫于正法．律第五之过\n",
              "复次。比丘。诸梵行者以见闻疑举时。自处高床．与诸上座共诤曲直。如彼恶马双脚人立。是名丈夫于正法．律第六之过\n",
              "复次。比丘。诸梵行者以见闻疑举时。默然不应。以恼大众。如彼恶马加其鞭杖。兀然不动。是名丈夫于正法．律第七之过\n",
              "复次。比丘。诸梵行者以见闻疑举时。则便舍戒。自生退没。到于寺门。而作是言。汝默然快喜安住。我自舍戒退没。如彼恶马丛聚四足。伏地不动。是名丈夫于正法．律第八之过。是名比丘于正法．律有八种丈夫过恶\n",
              "佛说此经已。诸比丘闻佛所说。欢喜奉行\n",
              "（九二五）\n",
              "如是我闻\n",
              "一时。佛住王舍城迦兰陀竹园\n",
              "尔时。世尊告诸比丘。世间良马有八种德成就者。随人所欲。取道多少。何等为八。生于良马乡。是名良马第一之德。复次。体性温良。不惊恐人。是名良马第二之德。复次。良马不择饮食。是名良马第三之德。复次。良马厌恶不净。择地而卧。是名良马第四之德。复次。良马诸情态速为调马者现。马师调习。速舍其态。是名良马第五之德。复次。良马安于驾乘。不顾余马。随其轻重。能尽其力。是名良马第六之德。复次。良马常随正路。不随非道。是名良马第七之德。复次。良马若病．若老。勉力驾乘。不厌不倦。是名良马第八之德\n",
              "如是。丈夫于正法．律八德成就。当知是贤士夫。何等为八。谓贤士夫住于正戒波罗提木叉律仪。威仪行处具足。见微细罪。能生怖畏。受持学戒。是名丈夫于正法．律第一之德。复次。丈夫性自贤善。善调善住。不恼．不怖诸梵行者。是名丈夫第二之德。复次。丈夫次行乞食。随其所得。若粗．若细。其心平等。不嫌．不着。是名丈夫第三之德。复次。丈夫心生厌离于身恶业。口．意恶业。恶不善法及诸烦恼。重受诸有炽然苦报。于未来世生．老．病．死．忧．悲．恼苦。增其厌离。是名丈夫第四之德。复次。丈夫若有沙门过。谄曲不实。速告大师及善知识。大师说法则时除断。是名丈夫第五之德。复次。丈夫学心具足。作如是念。设使余人学以不学。我悉当学。是名丈夫第六之德。复次。丈夫行八正道。不行非道。是名丈夫第七之德。复次。丈夫乃至尽寿。精勤方便。不厌不倦。是名丈夫第八之德。如是丈夫八德成就。随其行地。能速升进\n",
              "佛说此经已。诸比丘闻佛所说。欢喜奉行\n",
              "（九二六）\n",
              "如是我闻\n",
              "一时。佛住那梨聚落深谷精舍\n",
              "尔时。世尊告诜陀迦旃延。当修真实禅。莫习强良禅。如强良马。系槽枥上。彼马不念。我所应作．所不应作。但念谷草。如是。丈夫于贪欲缠多所修习故。彼以贪欲心思惟。于出离道不如实知。心常驰骋。随贪欲缠而求正受。嗔恚．睡眠．掉悔．疑多修习故。于出离道不如实知。以疑盖心思惟。以求正受\n",
              "诜陀。若真生马系槽枥上。不念水草。但作是念。驾乘之事。如是。丈夫不念贪欲缠。住于出离如实知。不以贪欲缠而求正受。亦不嗔恚．睡眠．掉悔．疑缠。多住于出离。嗔恚．睡眠．掉悔．疑缠如实知。不以疑缠而求正受\n",
              "如是。诜陀。比丘如是禅者。不依地修禅。不依水．火．风．空．识．无所有．非想非非想而修禅。不依此世．不依他世。非日．月。非见．闻．觉．识。非得非求。非随觉。非随观而修禅\n",
              "诜陀。比丘如是修禅者。诸天主．伊湿波罗．波阇波提恭敬合掌。稽首作礼而说偈言\n",
              "南无大士夫　　南无士之上\n",
              "以我不能知　　依何而禅定\n",
              "尔时。有尊者跋迦利住于佛后。执扇扇佛。时。跋迦利白佛言。世尊。若比丘云何入禅。而不依地．水．火．风。乃至觉观。而修禅定。云何比丘禅。诸天主．伊湿波罗．波阇波提合掌恭敬。稽首作礼而说偈言\n",
              "南无大士夫　　南无士之上\n",
              "以我不能知　　依何而禅定\n",
              "佛告跋迦利。比丘于地想能伏地想。于水．火．风想．无量空入处想．识入处想．无所有入处．非想非非想入处想。此世他世。日．月．见．闻．觉．识。若得若求。若觉若观。悉伏彼想。跋迦利。比丘如是禅者。不依地．水．火．风。乃至不依觉．观而修禅。跋迦利。比丘如是禅者。诸天主．伊湿波罗．波阇波提恭敬合掌。稽首作礼而说偈言\n",
              "南无大士夫　　南无士之上\n",
              "以我不能知　　何所依而禅\n",
              "佛说此经时。诜陀迦旃延比丘远尘离垢。得法眼净。跋迦利比丘不起诸漏。心得解脱\n",
              "佛说此经已。跋迦利比丘闻佛所说。欢喜奉行\n",
              "（九二七）\n",
              "如是我闻\n",
              "一时。佛住迦毗罗卫国尼拘律园中\n",
              "时。有释种名摩诃男。来诣佛所。稽首佛足。退坐一面。白佛言。世尊。云何名为优婆塞\n",
              "佛告摩诃男。在家清白修习净住。男相成就。作是说言。我今尽寿归佛．归法．归比丘僧。为优婆塞。证知我。是名优婆塞\n",
              "摩诃男白佛言。世尊。云何名为优婆塞信具足\n",
              "佛告摩诃男。优婆塞者。于如来所正信为本。坚固难动。诸沙门．婆罗门．诸天．魔．梵。及余世间所不能坏。摩诃男。是名优婆塞信具足\n",
              "摩诃男白佛言。世尊。云何名优婆塞戒具足\n",
              "佛告摩诃男。优婆塞离杀生．不与取．邪淫．妄语．饮酒。不乐作。摩诃男。是名优婆塞戒具足\n",
              "摩诃男白佛言。世尊。云何名优婆塞闻具足\n",
              "佛告摩诃男。优婆塞闻具足者。闻则能持。闻则积集。若佛所说初．中．后善。善义善味。纯一满净。梵行清白。悉能受持。摩诃男。是名优婆塞闻具足\n",
              "摩诃男白佛言。世尊。云何名优婆塞舍具足\n",
              "佛告摩诃男。优婆塞舍具足者。为悭垢所缠者。心离悭垢。住于非家。修解脱施．勤施．常施。乐舍财物。平等布施。摩诃男。是名优婆塞舍具足\n",
              "摩诃男白佛言。世尊。云何名优婆塞智慧具足\n",
              "佛告摩诃男。优婆塞智慧具足者。谓此苦如实知。此苦集如实知。此苦灭如实知。此苦灭道迹如实知。摩诃男。是名优婆塞慧具足\n",
              "尔时。释氏摩诃男闻佛所说。欢喜随喜。从坐起。作礼而去\n",
              "（九二八）\n",
              "如是我闻\n",
              "一时。佛住迦毗罗卫国尼拘律园中\n",
              "尔时。释氏摩诃男与五百优婆塞来诣佛所。稽首佛足。退坐一面。白佛言。世尊。云何名优婆塞\n",
              "佛告摩诃男。优婆塞者。在家净住。乃至尽寿。归依三宝。为优婆塞。证知我\n",
              "摩诃男白佛言。世尊。云何名优婆塞须陀洹\n",
              "佛告摩诃男。优婆塞须陀洹者。三结已断已知。谓身见．戒取．疑。摩诃男。是名优婆塞须陀洹\n",
              "摩诃男白佛言。世尊。云何名优婆塞斯陀含\n",
              "佛告摩诃男。谓优婆塞三结已断已知。贪．恚．痴薄。摩诃男。是名优婆塞斯陀含\n",
              "摩诃男白佛言。世尊。云何名优婆塞阿那含\n",
              "佛告摩诃男。优婆塞阿那含者。五下分结已断已知。谓身见．戒取．疑．贪欲．嗔恚。摩诃男。是名优婆塞阿那含\n",
              "时。摩诃男释氏顾视五百优婆塞。而作是言。奇哉。诸优婆塞。在家清白。乃得如是深妙功德\n",
              "时。摩诃男优婆塞闻佛所说。欢喜随喜。从坐起。作礼而去\n",
              "（九二九）\n",
              "如是我闻\n",
              "一时。佛住迦毗罗卫国尼拘律园中\n",
              "尔时。释氏摩诃男来诣佛所。稽首佛足。退坐一面。白佛言。世尊。云何名优婆塞\n",
              "佛告摩诃男。优婆塞者。在家清白。乃至尽寿。归依三宝。为优婆塞。证知我\n",
              "摩诃男白佛。世尊。云何为满足一切优婆塞事\n",
              "佛告摩诃男。若优婆塞有信无戒。是则不具。当勤方便。具足净戒。具足信．戒而不施者。是则不具。以不具故。精勤方便。修习布施。令其具足满。信．戒．施满。不能随时往诣沙门。听受正法。是则不具。以不具故。精勤方便。随时往诣塔寺。见诸沙门。不一心听受正法。是不具足。信．戒．施．闻修习满足。闻已不持。是不具足。以不具足故。精勤方便。随时往诣沙门。专心听法。闻则能持。不能观察诸法深义。是不具足。不具足故。精勤方便。信．戒．施．闻。闻则能持。持已。观察甚深妙义。而不随顺知法次法向。是则不具。以不具故。精勤方便。信．戒．施．闻。受持观察。了达深义。随顺行法次法向。摩诃男。是名满足一切种优婆塞事\n",
              "摩诃男白佛。世尊。云何名优婆塞能自安慰。不安慰他\n",
              "佛告摩诃男。若优婆塞能自立戒。不能令他立于正戒。自持净戒。不能令他持戒具足。自行布施。不能以施建立于他。自诣塔寺见诸沙门。不能劝他令诣塔寺往见沙门。自专听法。不能劝人乐听正法。闻法自持。不能令他受持正法。自能观察甚深妙义。不能劝人令观深义。自知深法能随顺行法次法向。不能劝人令随顺行法次法向。摩诃男。如是八法成就者。是名优婆塞能自安慰。不安慰他\n",
              "摩诃男白佛。世尊。优婆塞成就几法自安安他\n",
              "佛告摩诃男。若优婆塞成就十六法者。是名优婆塞自安安他。何等为十六。摩诃男。若优婆塞具足正信。建立他人。自持净戒。亦以净戒建立他人。自行布施。教人行施。自诣塔寺见诸沙门。亦教人往见诸沙门。自专听法。亦教人听。自受持法。教人受持。自观察义。教人观察。自知深义。随顺修行法次法向。亦复教人解了深义。随顺修行法次法向。摩诃男。如是十六法成就者。是名优婆塞能自安慰。亦安慰他人\n",
              "摩诃男。若优婆塞成就如是十六法者。彼诸大众悉诣其所。谓婆罗门众．刹利众．长者众．沙门众。于诸众中威德显曜。譬如日轮。初．中及后。光明显照。如是。优婆塞十六法成就者。初．中及后。威德显照。如是。摩诃男。若优婆塞十六法成就者。世间难得\n",
              "佛说此经已。释氏摩诃男闻佛所说。欢喜随喜。即从坐起。作礼而去\n",
              "（九三○）\n",
              "如是我闻\n",
              "一时。佛住迦毗罗卫国尼拘律园中\n",
              "尔时。释氏摩诃男来诣佛所。稽首礼足。退坐一面。白佛言。世尊。此迦毗罗卫国安隐丰乐。人民炽盛。我每出入时。众多羽从。狂象．狂人．狂乘常与是俱。我自恐与此诸狂俱生俱死。忘于念佛．念法．念比丘僧。我自思惟。命终之时。当生何处\n",
              "佛告摩诃男。莫恐。莫怖。命终之后。不生恶趣。终亦无恶。譬如大树。顺下．顺注．顺输。若截根本。当堕何处\n",
              "摩诃男白佛。随彼顺下．顺注．顺输\n",
              "佛告摩诃男。汝亦如是。若命终时。不生恶趣。终亦无恶。所以者何。汝已长夜修习念佛．念法．念僧。若命终时。此身若火烧。若弃冢间。风飘日曝。久成尘末。而心意识久远长夜正信所熏。戒．施．闻．慧所熏。神识上升。向安乐处。未来生天\n",
              "时。摩诃男闻佛所说。欢喜随喜。作礼而去\n",
              "（九三一）\n",
              "如是我闻\n",
              "一时。佛住迦毗罗卫国尼拘律园中\n",
              "尔时。释氏摩诃男来诣佛所。稽首礼足。退坐一面。白佛言。世尊。若比丘在于学地。求所未得。上升进道。安隐涅槃。世尊。彼当云何修习。多修习住。于此法．律得诸漏尽。无漏心解脱．慧解脱。现法自知作证。我生已尽。梵行已立。所作已作。自知不受后有\n",
              "佛告摩诃男。若比丘在于学地。求所未得。上升进道。安隐涅槃。彼于尔时。当修六念。乃至进得涅槃。譬如饥人。身体羸瘦。得美味食。身体肥泽。如是。比丘住在学地。求所未得。上升进道。安隐涅槃。修六随念。乃至疾得安隐涅槃\n",
              "何等六念。谓圣弟子念如来事。如来．应．等正觉．明行足．善逝．世间解．无上士．调御丈夫．天人师．佛．世尊。圣弟子如是念时。不起贪欲缠。不起嗔恚．愚痴心。其心正直。得如来义。得如来正法。于如来正法．于如来所得随喜心。随喜心已。欢悦。欢悦已。身猗息。身猗息已。觉受乐。觉受乐已。其心定。心定已。彼圣弟子于凶崄众生中。无诸挂阂。入法流水。乃至涅槃\n",
              "复次。圣弟子念于法事。世尊法．律。现法能离生死炽然。不待时节。通达现法。缘自觉知。圣弟子如是念法者。不起贪欲．嗔恚．愚痴。乃至念法所熏。升进涅槃\n",
              "复次。圣弟子念于僧事。世尊弟子善向．正向．直向．诚向。行随顺法。有向须陀洹．得须陀洹。向斯陀含．得斯陀含。向阿那含．得阿那含。向阿罗汉．得阿罗汉。此是四双八辈贤圣。是名世尊弟子僧。净戒具足．三昧具足．智慧具足．解脱具足．解脱知见具足。所应奉迎。承事供养。为良福田。圣弟子如是念僧事时。不起贪欲．嗔恚．愚痴。乃至念僧所熏。升进涅槃\n",
              "复次。圣弟子自念净戒。不坏戒．不缺戒．不污戒．不杂戒．不他取戒．善护戒．明者称誉戒．智者不厌戒。圣弟子如是念戒时。不起贪欲．嗔恚．愚痴。乃至念戒所熏。升进涅槃\n",
              "复次。圣弟子自念施事。我得善利。于悭垢众生中而得离悭垢处。于非家行解脱施。常自手施。乐行舍法。具足等施。圣弟子如是念施时。不起贪欲．嗔恚．愚痴。乃至念施所熏。升进涅槃\n",
              "复次。圣弟子念诸天事。有四大天王．三十三天．[火*(采-木+(〡*日))]摩天．兜率陀天．化乐天．他化自在天。若有正信心者。于此命终。生彼诸天。我亦当行此正信。彼得净戒．施．闻．舍．慧。于此命终。生彼诸天。我今亦当行此戒．施．闻．慧。圣弟子如是念天事者。不起贪欲．嗔恚．愚痴。其心正直。缘彼诸天。彼圣弟子如是直心者。得深法利．得深义利．得彼诸天饶益随喜。随喜已。生欣悦。欣悦已。身猗息。身猗息已。觉受乐。觉受乐已。得心定。心定已。彼圣弟子处凶崄众生中。无诸挂阂。入法水流。念天所熏故。升进涅槃\n",
              "摩诃男。若比丘住于学地。欲求上升安乐涅槃。如是多修习。疾得涅槃者。于正法．律速尽诸漏。无漏心解脱．慧解脱。现法自知作证。我生已尽。梵行已立。所作已作。自知不受后有\n",
              "时。释氏摩诃男闻佛所说。欢喜随喜。从坐起。作礼而去\n",
              "（九三二）\n",
              "如是我闻\n",
              "一时。佛住迦毗罗卫国尼拘律园中。时。有众多比丘集于食堂为世尊缝衣\n",
              "时。释氏摩诃男闻众多比丘集于食堂为世尊缝衣。世尊不久三月安居讫。作衣竟。持衣钵。人间游行。闻已。往诣佛所。稽首佛足。退坐一面。白佛言。世尊。我四体不摄。迷于四方。闻法悉忘。以闻众多比丘集于食堂为世尊缝衣。世尊不久安居讫。作衣竟。持衣钵。人间游行。是故我今思惟。何时当复得见世尊及诸知识比丘\n",
              "佛告摩诃男。汝正使见世尊．不见世尊。见诸知识比丘及与不见。但当念于五法。精勤修习。摩诃男。当以正信为主。非不正信。戒具足．闻具足．施具足．慧具足为本。非不智慧。如是。摩诃男。依此五法。修六念处。何等为六。此摩诃男。念如来。当如是念。如来．应．等正觉。乃至佛．世尊。当念法．僧．戒．施．天事。乃至自行得智慧。如是。摩诃男。圣弟子成就十一法者。则为学迹。终不腐败。堪任知见．堪任决定。住甘露门。近于甘露。不能一切疾得甘露涅槃\n",
              "譬如伏鸡伏其卵。或五或十。随时消息。爱护将养。正复中间放逸。犹能以爪以口啄卵。得生其子。所以者何。以彼鸡母初随时消息。善爱护故。如是圣弟子成就十一法者。住于学迹。终不腐败。乃至不能一切疾得甘露涅槃\n",
              "佛说此经已。摩诃男释氏闻佛所说。欢喜随喜。作礼而去\n",
              "（九三三）\n",
              "如是我闻\n",
              "一时。佛住迦毗罗卫国尼拘律园中。时。有众多比丘集于食堂为世尊缝衣\n",
              "时。释氏摩诃男闻诸比丘集于食堂为世尊缝衣。世尊不久安居讫。作衣竟。持衣钵。人间游行。闻已。诣佛所。稽首礼足。退坐一面。白佛言。世尊。我今四体不摄。迷于四方。先所闻法。今悉忘失。以闻众多比丘集于食堂为世尊缝衣。乃至人间游行。我作是念。何时当复得见世尊及诸知识比丘\n",
              "佛告摩诃男。汝见如来．不见如来。见诸比丘．不见诸比丘。且汝常当勤修六法。何等为六。正信为本。戒．施．闻．空．慧以为根本。非不智慧。是故。摩诃男。依此六法已。于上增修六随念。念如来事。乃至念天。如是十二种念成就。彼圣弟子诸恶退减不增长。消灭不起。离尘垢。不增尘垢。舍离不取。不取故不着。以不取着故。缘自涅槃。我生已尽。梵行已立。所作已作。自知不受后有\n",
              "佛说此经已。释氏摩诃男闻佛所说。欢喜随喜。从坐起。作礼而去\n",
              "（九三四）\n",
              "如是我闻\n",
              "一时。佛住迦毗罗卫国尼拘律园中\n",
              "尔时。释氏摩诃男来诣佛所。稽首佛足。退坐一面。白佛言。世尊。如我解佛所说。正受故解脱。非不正受。云何。世尊。为先正受而后解脱耶。为先解脱而后正受耶。为正受解脱不前不后一时俱生耶\n",
              "尔时。世尊默然而住。如是摩诃男第二第三问。佛亦再三默然住\n",
              "尔时。尊者阿难住于佛后。执扇扇佛。尊者阿难作是念。释氏摩诃男以此深义而问世尊。世尊病差未久。我今当说余事。以引于彼语。摩诃男。学人亦有戒。无学人亦有戒。学人有三昧。无学人亦有三昧。学人有慧。无学人亦有慧。学人有解脱。无学人亦有解脱\n",
              "摩诃男问尊者阿难。云何为学人戒。云何为无学人戒。云何学人三昧。云何无学人三昧。云何学人慧。云何无学人慧。云何学人解脱。云何无学人解脱\n",
              "尊者阿难语摩诃男。此圣弟子住于戒波罗提木叉律仪。威仪行处。受持学戒。受持学戒具足已。离欲．恶不善法。乃至第四禅具足住。如是三昧具足已。此苦圣谛如实知。此苦集如实知。此苦灭如实知。此苦灭道迹如实知。如是知．如是见已。五下分结已断已知。谓身见．戒取．疑．贪欲．嗔恚。此五下分结断。于彼受生。得般涅槃阿那含。不复还生此世。彼当尔时。成就学戒．学三昧．学慧．学解脱。复于余时尽诸有漏。无漏解脱．慧解脱。自知作证。我生已尽。梵行已立。所作已作。自知不受后有。彼当尔时成就无学戒．无学三昧．无学慧．无学解脱。如是。摩诃男。是名世尊所说学戒．学三昧．学慧．学解脱。无学戒．无学三昧．无学慧．无学解脱\n",
              "尔时。释氏摩诃男闻尊者阿难所说。欢喜随喜。从坐起。礼佛而去\n",
              "尔时。世尊知摩诃男去不久。语尊者阿难。迦毗罗卫释氏乃能与诸比丘共论深义\n",
              "阿难白佛。唯然。世尊。迦毗罗卫释氏能与诸比丘共论深义\n",
              "佛告阿难。迦毗罗卫诸释氏快得善利。能于甚深佛法贤圣慧眼而得深入\n",
              "佛说此经已。尊者阿难闻佛所说。欢喜奉行\n",
              "（九三五）\n",
              "如是我闻\n",
              "一时。佛住迦毗罗卫国尼拘律园中\n",
              "尔时。释氏名曰沙陀。语释氏摩诃男。世尊说须陀洹成就几种法\n",
              "摩诃男答言。世尊说须陀洹成就四法。何等为四。谓于佛不坏净。法．僧不坏净。圣戒成就。是名四法成就须陀洹\n",
              "释氏沙陀语释氏摩诃男。莫作是说。莫作是言世尊说四法成就须陀洹。然彼三法成就须陀洹。何等为三。谓于佛不坏净．于法不坏净．于僧不坏净。如是三法成就须陀洹。如是第三说。释氏摩诃男不能令沙陀受四法。释氏沙陀不能令摩诃男受三法。共诣佛所。稽首佛足。退坐一面\n",
              "释氏摩诃男白佛言。世尊。释氏沙陀来诣我所。问我言。世尊说几法成就须陀洹。我即答言。世尊说四法成就须陀洹。何等为四。谓于佛不坏净。于法．僧不坏净。圣戒成就。如是四法成就须陀洹。释氏沙陀作是言。释氏摩诃男。莫作是语。世尊说四法成就须陀洹。但三法成就须陀洹。何等为三。谓于佛不坏净．于法不坏净．于僧不坏净。世尊说如是三法成就须陀洹。如是再三说。我亦不能令彼释氏沙陀受四法。释氏沙陀亦不能令我受三法。是故俱来诣世尊所。今问世尊。须陀洹成就几法\n",
              "时。沙陀释氏从坐起。为佛作礼。合掌白佛。世尊。若有如是像类法起。一者世尊。一者比丘僧。我宁随世尊。不随比丘僧。或有如是像类法起。一者世尊。一者比丘尼僧．优婆塞．优婆夷．若天．若魔．若梵．若沙门．婆罗门．诸天．世人。我宁随世尊。不随余众\n",
              "尔时。世尊告释氏摩诃男。如摩诃男。释氏沙陀作如是论。汝当云何\n",
              "摩诃男白佛。世尊。彼沙陀释氏作如是论。我知复可说。我唯言善。唯言真实\n",
              "佛告摩诃男。是故当知四法成就须陀洹。于佛不坏净。于法．僧不坏净。圣戒成就。如是受持\n",
              "时。释氏摩诃男闻佛所说。欢喜随喜。从坐起。作礼而去\n",
              "（九三六）\n",
              "如是我闻\n",
              "一时。佛住迦毗罗卫国尼拘律园中\n",
              "时。有迦毗罗卫释氏集供养堂。作如是论。问。摩诃男。云何最后记说彼百手释氏命终。世尊记彼得须陀洹。不堕恶趣法。决定正向三菩提。七有天人往生。究竟苦边。然彼百手释氏犯戒饮酒。而复世尊记彼得须陀洹。乃至究竟苦边。汝摩诃男。当往问佛。如佛所说。我等奉持\n",
              "尔时。摩诃男往诣佛所。稽首礼足。退坐一面。白佛言。世尊。我等迦毗罗卫诸释氏集供养堂。作如是论。摩诃男。云何最后记说。是中百手释氏命终。世尊记说得须陀洹。乃至究竟苦边。汝今当往重问世尊。如世尊所说。我等奉持。我今问佛。唯愿解说\n",
              "佛告摩诃男。善逝大师。善逝大师者。圣弟子所说。口说善逝。而心正念直见。悉入善逝正法．律。正法．律者。圣弟子所说。口说正法。发心正念直见。悉入正法。善向僧。善向僧者。圣弟子所说。口说善向。发心正念直见。悉入善向。如是。摩诃男。圣弟子于佛一向净信。于法．僧一向净信。于法利智．出智．决定智。八解脱具足身作证。以智慧见。有漏断知。如是圣弟子不趣地狱．畜生．饿鬼。不堕恶趣。说阿罗汉俱解脱\n",
              "复次。摩诃男。圣弟子一向于佛清净信。乃至决定智慧。不得八解脱身作证具足住。然彼知见有漏断。是名圣弟子不堕恶趣。乃至慧解脱。复次。摩诃男。圣弟子一向于佛清净信。乃至决定智慧。八解脱自作证具足住。而不见有漏断。是名圣弟子不堕恶趣。乃至身证\n",
              "复次。摩诃男。若圣弟子一向于佛清净信。乃至决定智慧。不得八解脱身作证具足住。然于正法．律如实知见。是名圣弟子不堕恶趣。乃至见到。复次。摩诃男。圣弟子一向于佛清净信。乃至决定智慧。于正法．律如实知见。不得见到。是名圣弟子不堕恶趣。乃至信解脱\n",
              "复次。摩诃男。圣弟子信于佛言说清净。信法．信僧言说清净。于五法增上智慧。审谛堪忍。谓信．精进．念．定．慧。是名圣弟子不堕恶趣。乃至随法行\n",
              "复次。摩诃男。圣弟子信于佛言说清净。信法．信僧言说清净。乃至五法少慧。审谛堪忍。谓信．精进．念．定．慧。是名圣弟子不堕恶趣。乃至随信行\n",
              "摩诃男。此坚固树。于我所说能知义者。无有是处。若能知者。我则记说。况复百手释氏而不记说得须陀洹。摩诃男。百手释氏临命终时。受持净戒。舍离饮酒。然后命终。我记说彼得须陀洹。乃至究竟苦边\n",
              "摩诃男释氏闻佛所说。欢喜随喜。从坐起。作礼而去\n",
              "（九三七）\n",
              "如是我闻\n",
              "一时。佛住毗舍离猕猴池侧重阁讲堂。时。有四十比丘住波梨耶聚落。一切皆修阿练若行．粪扫衣．乞食。学人未离欲。来诣佛所。稽首佛足。退住一面\n",
              "尔时。世尊作是念。此四十比丘住波梨耶聚落。皆修阿练若行．粪扫衣．乞食。学人未离欲。我今当为说法。令其即于此生不起诸漏。心得解脱\n",
              "尔时。世尊告波梨耶聚落四十比丘。众生无始生死。无明所盖。爱系其颈。长夜生死轮转。不知苦之本际。诸比丘。于意云何。恒水洪流趣于大海。中间恒水为多。汝等本来长夜生死轮转。破坏身体流血为多\n",
              "诸比丘白佛。如我解世尊所说义。我等长夜轮转生死。其身破坏流血甚多。多于恒水百千万倍\n",
              "佛告比丘。置此恒水。乃至四大海水为多。汝等长夜轮转生死。其身破坏血流为多\n",
              "诸比丘白佛。如我解世尊所说义。我等长夜轮转生死。其身破坏流血甚多。踰四大海水也\n",
              "佛告诸比丘。善哉。善哉。汝等长夜轮转生死。所出身血甚多无数。过于恒水及四大海。所以者何。汝于长夜。曾生象中。或截耳．鼻．头．尾．四足。其血无量。或受马身。驼．驴．牛．犬诸禽兽类。断截耳．鼻．头．足四体。其血无量。汝等长夜或为贼盗。为人所害。断截头．足．耳．鼻。分离四体。其血无量。汝等长夜身坏命终。弃于塳间。脓坏流血。其数无量。或堕地狱．畜生．饿鬼。身坏命终。其流血出亦复无量\n",
              "佛告比丘。色为是常。为非常耶\n",
              "比丘白佛。无常。世尊\n",
              "佛告比丘。若无常者。是苦耶\n",
              "比丘白佛。是苦。世尊\n",
              "佛告比丘。若无常．苦者。是变易法。圣弟子宁复于中见是我．异我．相在不\n",
              "比丘白佛。不也。世尊。受．想．行．识亦复如是\n",
              "佛告比丘。若所有色。过去．未来．现在。若内．若外。若粗．若细。若好．若丑。若远．若近。彼一切非我．不异我．不相在。如是如实知。受．想．行．识亦复如是。圣弟子如是观者。于色厌离。于受．想．行．识厌离。厌已不乐。不乐已解脱。解脱知见。我生已尽。梵行已立。所作已作。自知不受后有\n",
              "佛说是法时。四十比丘波梨耶聚落住者不起诸漏。心得解脱\n",
              "佛说此经已。诸比丘闻佛所说。欢喜奉行\n",
              "（九三八）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。众生无始生死以来。长夜轮转。不知苦之本际\n",
              "佛告诸比丘。于意云何。恒河流水。乃至四大海。其水为多。为汝等长夜轮转生死。流泪为多\n",
              "诸比丘白佛。如我解世尊所说义。我等长夜轮转生死。流泪甚多。过于恒水及四大海\n",
              "佛告比丘。善哉。善哉。汝等长夜轮转生死。流泪甚多。非彼恒水及四大海。所以者何。汝等长夜丧失父母．兄弟．姊妹．宗亲．知识。丧失钱财。为之流泪。甚多无量。汝等长夜弃于塳间。脓血流出。及生地狱．畜生．饿鬼。诸比丘。汝等从无始生死。长夜轮转。其身血泪甚多无量\n",
              "佛告诸比丘。色为常耶。为无常耶\n",
              "比丘白佛。无常。世尊\n",
              "佛告比丘。若无常者。是苦耶\n",
              "比丘白佛。是苦。世尊\n",
              "佛告比丘。若无常．苦者。是变易法。多闻圣弟子宁于其中见我．异我．相在不\n",
              "比丘白佛。不也。世尊。受．想．行．识亦复如是\n",
              "诸比丘。圣弟子如是知．如是见。乃至于色解脱。于受．想．行．识解脱。解脱生．老．病．死．忧．悲．恼苦\n",
              "佛说此经已。诸比丘闻佛所说。欢喜奉行\n",
              "（九三九）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。众生于无始生死。无明所盖。爱系其颈。长夜轮转。不知苦之本际\n",
              "佛告诸比丘。于意云何。恒河流水及四大海。其水为多。汝等长夜轮转生死。饮其母乳为多耶\n",
              "比丘白佛。如我解世尊所说义。我等长夜轮转生死。饮其母乳。多于恒河及四大海水\n",
              "佛告比丘。善哉。善哉。汝等长夜轮转生死。饮其母乳。多于恒河及四大海水。所以者何。汝等长夜或生象中。饮其母乳。无量无数。或生驼．马．牛．驴诸禽兽类饮其母乳。其数无量。汝等长夜弃于塳间。脓血流出。亦复无量。或堕地狱．畜生．饿鬼。髓血流出。亦复如是。比丘。汝等无始生死轮转已来。不知苦之本际。云何。比丘。色为常耶。为无常耶\n",
              "比丘白佛。非常。世尊\n",
              "乃至圣弟子于五受阴观察非我．非我所。于诸世间得无所取。不取已。无所著。所作已作。自知不受后有\n",
              "佛说此经已。诸比丘闻佛所说。欢喜奉行\n"
            ]
          },
          {
            "id": 34,
            "level": 3,
            "title": "第三十四卷",
            "brief": "",
            "media": "858-34.m4a",
            "page": [
              "（九四○）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。众生无始生死。长夜轮转。不知苦之本际。诸比丘。于意云何。若此大地一切草木。以四指量。斩以为筹。以数汝等长夜轮转生死所依父母。筹数已尽。其诸父母数犹不尽。诸比丘。如是无始生死。长夜轮转。不知苦之本际。是故。比丘。当如是学。当勤精进。断除诸有。莫令增长\n",
              "佛说此经已。诸比丘闻佛所说。欢喜奉行\n",
              "（九四一）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。众生无始生死。长夜轮转。不知苦之本际。云何。比丘。此大地土泥悉以为丸。如婆罗果。以数汝等长夜生死以来所依父母。土丸既尽。所依父母其数不尽。比丘。众生无始生死。长夜轮转。不知苦之本际。其数如是。是故。比丘。当勤方便。断除诸有。莫令增长。当如是学\n",
              "佛说此经已。诸比丘闻佛所说。欢喜奉行\n",
              "（九四二）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。众生无始生死。长夜轮转。不知苦之本际。诸比丘。汝等见诸众生安隐诸乐。当作是念。我等长夜轮转生死。亦曾受斯乐。其趣无量。是故。比丘。当如是学。无始生死。长夜轮转。不知苦之本际。当勤精进。断除诸有。莫令增长\n",
              "佛说此经已。诸比丘闻佛所说。欢喜奉行\n",
              "（九四三）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。众生无始生死。长夜轮转。不知苦之本际。诸比丘。若见众生受诸苦恼。当作是念。我长夜轮转生死以来。亦曾更受如是之苦。其数无量。当勤方便。断除诸有。莫令增长\n",
              "佛说此经已。诸比丘闻佛所说。欢喜奉行\n",
              "（九四四）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。众生无始生死。长夜轮转。不知苦之本际。诸比丘。汝等见诸众生而生恐怖。衣毛为竖。当作是念。我等过去必曾杀生。为伤害者。为恶知识。于无始生死长夜轮转。不知苦之本际。诸比丘。当作是学。断除诸有。莫令增长\n",
              "佛说此经已。诸比丘闻佛所说。欢喜奉行\n",
              "（九四五）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。众生无始生死。长夜轮转。不知苦之本际。诸比丘。若见众生爱念欢喜者。当作是念。如是众生过去世时。必为我等父母．兄弟．妻子．亲属．师友．知识。如是长夜生死轮转。无明所盖。爱系其颈。故长夜轮转。不知苦之本际。是故。诸比丘。当如是学。精勤方便。断除诸有。莫令增长\n",
              "佛说此经已。诸比丘闻佛所说。欢喜奉行\n",
              "（九四六）\n",
              "如是我闻\n",
              "一时。佛住舍卫国祇树给孤独园\n",
              "时。有异婆罗门来诣佛所。恭敬问讯。问讯已。退坐一面。白佛言。瞿昙。未来世当有几佛\n",
              "佛告婆罗门。未来佛者。如无量恒河沙\n",
              "尔时。婆罗门作是念。未来当有如无量恒河沙三藐三佛陀。我当从彼修诸梵行\n",
              "尔时。婆罗门闻佛所说。欢喜随喜。从坐起去\n",
              "时。婆罗门随路思惟。我今唯问沙门瞿昙未来诸佛。不问过去。即随路还。复问世尊。云何。瞿昙。过去世时。复有几佛\n",
              "佛告婆罗门。过去世佛亦如无量恒河沙数\n",
              "时。婆罗门即作是念。过去世中有无量恒河沙等诸佛世尊。我曾不习近。设复未来如无量恒河沙三藐三佛陀。亦当不与习近娱乐。我今当于沙门瞿昙所修行梵行。即便合掌白佛言。唯愿听我于正法．律出家修梵行\n",
              "佛告婆罗门。听汝于正法．律出家修梵行。得比丘分\n",
              "尔时。婆罗门即出家受具足。出家已。独一静处思惟。所以善男子正信．非家．出家学道。乃至得阿罗汉\n",
              "（九四七）\n",
              "如是我闻\n",
              "一时。佛住王舍城毗富罗山\n",
              "尔时。世尊告诸比丘。有一人于一劫中生死轮转。积累白骨不腐坏者。如毗富罗山。若多闻圣弟子此苦圣谛如实知。此苦集圣谛如实知。此苦灭圣谛如实知。此苦灭道迹圣谛如实知。彼如是知．如是见。断三结。谓身见．戒取．疑。断此三结。得须陀洹。不堕恶趣法。决定正向三菩提。七有天人往生。究竟苦边\n",
              "尔时。世尊即说偈言\n",
              "一人一劫中　　积聚其身骨\n",
              "常积不腐坏　　如毗富罗山\n",
              "若诸圣弟子　　正智见真谛\n",
              "此苦及苦因　　离苦得寂灭\n",
              "修习八道迹　　正向般涅槃\n",
              "极至于七有　　天人来往生\n",
              "尽一切诸结　　究竟于苦边\n",
              "佛说此经已。诸比丘闻佛所说。欢喜奉行\n",
              "（九四八）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。众生于无始生死长夜轮转。不知苦之本际\n",
              "时。有异比丘从坐起。整衣服。偏袒右肩。为佛作礼。右膝着地。合掌白佛。世尊。劫长久如\n",
              "佛告比丘。我能为汝说。而汝难知\n",
              "比丘白佛。可说譬不\n",
              "佛言。可说。比丘。譬如铁城。方一由旬。高下亦尔。满中芥子。有人百年取一芥子。尽其芥子。劫犹不竟。如是。比丘。其劫者。如是长久。如是长劫。百千万亿大苦相续。白骨成丘。脓血成流。地狱．畜生．饿鬼恶趣。是名。比丘。无始生死。长夜轮转。不知苦之本际。是故。比丘。当如是学。断除诸有。莫令增长\n",
              "佛说此经已。诸比丘闻佛所说。欢喜奉行\n",
              "（九四九）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。众生无始生死。长夜轮转。不知苦之本际\n",
              "时。有异比丘从坐起。整衣服。为佛作礼。右膝着地。合掌白佛。世尊。劫长久如\n",
              "佛告比丘。我能为汝说。汝难得知\n",
              "比丘白佛。可说譬不\n",
              "佛言。可说。比丘。如大石山。不断不坏。方一由旬。若有士夫以迦尸劫贝百年一拂。拂之不已。石山遂尽。劫犹不竟。比丘。如是长久之劫。百千万亿劫受诸苦恼。乃至诸比丘。当如是学。断除诸有。莫令增长\n",
              "佛说此经已。诸比丘闻佛所说。欢喜奉行\n",
              "（九五○）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。众生无始生死。长夜轮转。不知苦之本际\n",
              "时。有异比丘从坐起。整衣服。为佛作礼。右膝着地。合掌白佛。世尊。过去有几劫\n",
              "佛告比丘。我悉能说。汝知甚难\n",
              "比丘白佛。可说譬不\n",
              "佛言。可说。譬如。比丘。有士夫寿命百岁。晨朝忆念三百千劫。日中忆念三百千劫。日暮忆念三百千劫。如是日日忆念劫数。百年命终。不能忆念劫数边际。比丘当知。过去劫数无量如是。过去无量劫数。长夜受苦。积骨成山。髓血成流。乃至地狱．畜生．饿鬼恶趣。如是。比丘。无始生死。长夜轮转。不知苦之本际。是故。比丘。当如是学。断除诸有。莫令增长\n",
              "佛说此经已。诸比丘闻佛所说。欢喜奉行\n",
              "（九五一）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。众生无始生死。长夜轮转。不知苦之本际。无有一处不生不死者。如是长夜无始生死。不知苦之本际。是故。比丘。当如是学。断除诸有。莫令增长\n",
              "佛说此经已。诸比丘闻佛所说。欢喜奉行\n",
              "（九五二）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。众生无始生死。长夜轮转。不知苦之本际。无有一处无父母．兄弟．妻子．眷属．宗亲．师长者。如是。比丘。无始生死。长夜轮转。不知苦之本际。是故。比丘。当如是学。断除诸有。莫令增长\n",
              "佛说此经已。诸比丘闻佛所说。欢喜奉行\n",
              "（九五三）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。众生无始生死。长夜轮转。不知苦之本际。譬如大雨渧泡。一生一灭。如是。众生无明所盖。爱系其颈。无始生死。生者．死者长夜轮转。不知苦之本际。是故。比丘。当如是学。断除诸有。莫令增长\n",
              "佛说此经已。诸比丘闻佛所说。欢喜奉行\n",
              "（九五四）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。众生无始生死。长夜轮转。不知苦之本际。譬如普天大雨洪澍。东西南北无断绝处。如是东方．南方．西方．北方。无量国土劫成．劫坏。如天大雨。普雨天下。无断绝处。如是无始生死。长夜轮转。不知苦之本际。譬如掷杖空中。或头落地。或尾落地。或中落地。如是无始生死。长夜轮转。或堕地狱。或堕畜生。或堕饿鬼。如是无始生死。长夜轮转。是故。比丘。当如是学。断除诸有。莫令增长\n",
              "佛说此经已。诸比丘闻佛所说。欢喜奉行\n",
              "（九五五）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。众生无始生死。长夜轮转。不知苦之本际。譬如。比丘。若有士夫转五节轮。常转不息。如是众生转五趣轮。或堕地狱．畜生．饿鬼及人．天趣。常转不息。如是无始生死。长夜轮转。不知苦之本际。是故。比丘。当如是学。断除诸有。莫令增长\n",
              "佛说此经已。诸比丘闻佛所说。欢喜奉行\n",
              "（九五六）\n",
              "如是我闻\n",
              "一时。佛住王舍城毗富罗山侧\n",
              "尔时。世尊告诸比丘。一切行无常。一切行不恒．不安．变易之法。诸比丘。于一切行当生厌离．求乐．解脱\n",
              "诸比丘。过去世时。此毗富罗山名长竹山。有诸人民围绕山居。名低弥罗邑。低弥罗邑人寿四万岁。低弥罗邑人上此山顶。四日乃得往反。时。世有佛。名迦罗迦孙提如来．应．等正觉．明行足．善逝．世间解．无上士．调御丈夫．天人师．佛．世尊出兴于世。说法教化。初．中．后善。善义善味。纯一满净。梵行清白。开发显示。彼长竹山于今名字亦灭。低弥罗聚落人民亦没。彼佛如来已般涅槃。比丘。当知一切诸行皆悉无常．不恒．不安．变易之法。于一切行。当修厌离．离欲．解脱\n",
              "诸比丘。过去世时。此毗富罗山名曰朋迦。时。有人民绕山而居。名阿毗迦邑。彼时人民寿三万岁。阿毗迦人上此山顶。经三日中乃得往反。时。世有佛。名拘那含牟尼如来．应．等正觉．明行足．善逝．世间解．无上士．调御丈夫．天人师．佛．世尊出兴于世。演说经法。初．中．后善。善义善味。纯一满净。梵行清白。开发显示。诸比丘。彼朋迦山名字久灭。阿毗迦邑人亦久亡没。彼佛世尊亦般涅槃。如是。比丘。一切诸行皆悉无常．不恒．不安．变易之法。汝等比丘当修厌离．求乐．解脱\n",
              "诸比丘。过去世时。此毗富罗山名宿波罗首。有诸人民绕山居止。名赤马邑。人寿二万岁。彼诸人民上此山顶。经二日中乃得往反。尔时。有佛名曰迦叶如来．应供。乃至出兴于世。演说经法。初．中．后善。善义善味。纯一满净。梵行清白。开示显现。比丘。当知宿波罗首山名字久灭。赤马邑人亦久亡没。彼佛世尊亦般涅槃。如是。比丘。一切诸行皆悉无常．不恒．不安．变易之法。是故。比丘。当修厌离．离欲．解脱\n",
              "诸比丘。今日此山名毗富罗。有诸人民绕山而居。名摩竭提国。此诸人民寿命百岁。善自消息。得满百岁。摩竭提人上此山顶。须臾往反。我今于此得成如来．应．等正觉。乃至佛．世尊．演说正法。教化令得寂灭涅槃．正道．善逝．觉知。比丘。当知此毗富罗山名亦当磨灭。摩竭提人亦当亡没。如来不久当般涅槃。如是。比丘。一切诸行悉皆无常．不恒．不安．变易之法。是故。比丘。当修厌离．离欲．解脱\n",
              "尔时。世尊即说偈言\n",
              "古昔长竹山　　低弥罗村邑\n",
              "次名朋迦山　　阿毗迦聚落\n",
              "宿波罗首山　　聚落名赤马\n",
              "今毗富罗山　　国名摩竭陀\n",
              "名山悉磨灭　　其人悉没亡\n",
              "诸佛般涅槃　　有者无不尽\n",
              "一切行无常　　悉皆生灭法\n",
              "有生无不尽　　唯寂灭为乐\n",
              "佛说此经已。诸比丘闻佛所说。欢喜奉行\n",
              "（九五七）\n",
              "如是我闻\n",
              "一时。佛住王舍城迦兰陀竹园\n",
              "时。有婆蹉种出家来诣佛所。合掌问讯。问讯已。退坐一面。白佛言。瞿昙。欲有所问。宁有闲暇见答以不\n",
              "佛告婆蹉种出家。随汝所问。当为汝说\n",
              "婆蹉种出家白佛言。云何。瞿昙。命即身耶\n",
              "佛告婆蹉种出家。命即身者。此是无记\n",
              "云何。瞿昙。为命异身异耶\n",
              "佛告婆蹉种出家。命异身异者。此亦无记\n",
              "婆蹉种出家白佛。云何。瞿昙。命即身耶。答言。无记。命异身异。答言。无记。沙门瞿昙有何等奇。弟子命终。即记说言。某生彼处。某生彼处。彼诸弟子于此命终舍身。即乘意生身生于余处。当于尔时。非为命异身异也\n",
              "佛告婆蹉。此说有余。不说无余\n",
              "婆蹉白佛。瞿昙。云何说有余。不说无余\n",
              "佛告婆蹉。譬如火。有余得然。非无余\n",
              "婆蹉白佛。我见火无余亦然\n",
              "佛告婆蹉。云何见火无余亦然\n",
              "婆蹉白佛。譬如大聚炽火。疾风来吹。火飞空中。岂非无余火耶\n",
              "佛告婆蹉。风吹飞火。即是有余。非无余也\n",
              "婆蹉白佛。瞿昙。空中飞火。云何名有余\n",
              "佛告婆蹉。空中飞火依风故住。依风故然。以依风故。故说有余\n",
              "婆蹉白佛。众生于此命终。乘意生身往生余处。云何有余\n",
              "佛告婆蹉。众生于此处命终。乘意生身生于余处。当于尔时。因爱故取。因爱而住。故说有余\n",
              "婆蹉白佛。众生以爱乐有余。染著有余。唯有世尊得彼无余。成等正觉。沙门瞿昙。世间多缘。请辞还去\n",
              "佛告婆蹉。宜知是时\n",
              "婆蹉出家闻佛所说。欢喜随喜。从坐起而去\n",
              "（九五八）\n",
              "如是我闻\n",
              "一时。佛住王舍城迦兰陀竹园。尔时。尊者大目揵连亦于彼住\n",
              "时。有婆蹉种出家诣尊者大目揵连所。与尊者目揵连面相问讯慰劳。慰劳已。退坐一面。语尊者大目揵连。欲有所问。宁有闲暇见答以不\n",
              "目连答言。婆蹉。随意所问。知者当答\n",
              "时。婆蹉种出家问尊者目揵连。何因．何缘余沙门．婆罗门有人求问云何如来有后死．无后死．有无后死．非有非无后死。皆悉随答。而沙门瞿昙有来问言如来有后死．无后死．有无后死．非有非无后死。而不记说\n",
              "目揵连言。婆蹉。余沙门．婆罗门于色．色集．色灭．色味．色患．色出不如实知。不如实知故。于如来有后死则取着。如来无后死．有后死．有无后死．非有后死非无后死则生取着。受．想．行．识．识集．识灭．识味．识患．识出不如实知。不如实知故。于如来有后死生取着。无后死．有无后死．非有非无后死生取着\n",
              "如来者。于色如实知。色集．色灭．色味．色患．色出如实知。如实知故。于如来有后死则不着。无后死．有无后死．非有非无后死则不着。受．想．行．识如实知。识集．识灭．识味．识患．识出如实知。如实知故。于如来有后死则不然。无后死．有无后死．非有非无后死则不然。甚深广大。无量无数。皆悉寂灭\n",
              "婆蹉。如是因．如是缘。余沙门．婆罗门若有来问如来有后死．无后死．有无后死．非有非无后死。则为记说。如是因．如是缘。如来若有来问如来有后死．无后死．有无后死．非有非无后死。不为记说\n",
              "时。婆蹉种出家闻尊者大目揵连所说。欢喜随喜。从坐起而去\n",
              "（九五九）\n",
              "如是我闻\n",
              "一时。佛住王舍城迦兰陀竹园\n",
              "时。有婆蹉种出家来诣佛所。合掌问讯。问讯已。退坐一面。白佛言。瞿昙。何因．何缘余沙门．婆罗门若有来问。如上广说\n",
              "尔时。婆蹉种出家叹言。奇哉。瞿昙。弟子．大师义同义．句同句．味同味。乃至同第一义。瞿昙。我今诣摩诃目揵连。以如是义．如是句．如是味而问于彼。彼亦以如是义．如是句．如是味而答我。如今瞿昙所说。是故。瞿昙。真为奇特。大师．弟子义同义．句同句．味同味。同第一义\n",
              "尔时。婆蹉种出家有诸因缘至那梨聚落。营事讫已。诣尊者诜陀迦旃延所。共相问讯。问讯已。退坐一面。问诜陀迦旃延。何因．何缘沙门瞿昙若有来问如来有后死．无后死．有无后死．非有非无后死。不为记说\n",
              "诜陀迦旃延语婆蹉种出家。我今问汝。随意答我。于汝意云何。若因．若缘。若行身施。若色．若无色。若想．若非想．若非想非非想。若彼因．彼缘．彼行无余行灭。永灭已。如来于彼有所记说。言。有后死．无后死．有无后死．非有非无后死耶\n",
              "婆蹉种出家语诜陀迦旃延。若因．若缘。若种施设诸行。若色．若非色。若想．若非想．若非想非非想。彼因．彼缘．彼行无余灭。云何瞿昙于彼记说如来有后死．无后死．有无后死．非有非无后死\n",
              "诜陀迦旃延语婆蹉种出家。是故如来以是因．以是缘故。有问如来有后死．无后死．有无后死．非有非无后死。不为记说\n",
              "婆蹉种出家问诜陀迦旃延。汝于沙门瞿昙弟子。为日久如\n",
              "诜陀迦旃延答言。少过三年。于正法．律出家修梵行\n",
              "婆蹉种出家言。诜陀迦旃延。快得善利。少时出家而得如是身律仪．口律仪。又得如是智慧辩才\n",
              "时。婆蹉种出家闻诜陀迦旃延所说。欢喜随喜。从坐起去\n",
              "（九六○）\n",
              "如是我闻\n",
              "一时。佛住王舍城迦兰陀竹园\n",
              "时。有婆蹉种出家来诣佛所。合掌问讯。问讯已。退坐一面。白佛言。瞿昙。欲有所问。宁有闲暇为解说不\n",
              "佛告婆蹉种出家。随所欲问。当为汝说\n",
              "婆蹉种出家白佛言。瞿昙。何因．何缘有人来问如来有后死．无后死．有无后死．非有非无后死。而不为记说耶\n",
              "佛告婆蹉种出家。如上诜陀迦旃延广说。乃至非有非无后死\n",
              "婆蹉种出家白佛言。奇哉。瞿昙。师及弟子义义同。句句同。味味同。其理悉合。所谓第一句说。瞿昙。我为小缘事至那利伽聚落。营事讫已。暂过沙门迦旃延。以如是义．如是句．如是味问沙门迦旃延。彼亦以如是义．如是句．如是味答我所问。如今沙门瞿昙所说。是故当知。实为奇特。师及弟子义．句．味。义．句．味悉同\n",
              "时。婆蹉种出家闻佛所说。欢喜随喜。从坐起而去\n",
              "（九六一）\n",
              "如是我闻\n",
              "一时。佛住王舍城迦兰陀竹园\n",
              "时。有婆蹉种出家来诣佛所。合掌问讯。问讯已。退坐一面。白佛言。云何。瞿昙。为有我耶\n",
              "尔时。世尊默然不答\n",
              "如是再三。尔时。世尊亦再三不答\n",
              "尔时。婆蹉种出家作是念。我已三问沙门瞿昙。而不见答。但当还去\n",
              "时。尊者阿难住于佛后。执扇扇佛。尔时。阿难白佛言。世尊。彼婆蹉种出家三问。世尊何故不答。岂不增彼婆蹉种出家恶邪见。言沙门不能答其所问\n",
              "佛告阿难。我若答言有我。则增彼先来邪见。若答言无我。彼先痴惑岂不更增痴惑。言先有我从今断灭。若先来有我则是常见。于今断灭则是断见。如来离于二边。处中说法。所谓是事有故是事有。是事起故是事生。谓缘无明行。乃至生．老．病．死．忧．悲．恼苦灭\n",
              "佛说此经已。尊者阿难闻佛所说。欢喜奉行\n",
              "（九六二）\n",
              "如是我闻\n",
              "一时。佛住王舍城迦兰陀竹园\n",
              "尔时。婆蹉种出家来诣佛所。与世尊而相问讯。问讯已。退坐一面。白佛言\n",
              "瞿昙。云何瞿昙作如是见．如是说。世间常。此是真实。余则虚妄耶\n",
              "佛告婆蹉种出家。我不作如是见．如是说。世间常。是则真实。余则虚妄\n",
              "云何瞿昙作如是见．如是说。世间无常．常无常．非常非无常。有边．无边．边无边．非边非无边。命即是身．命异身异。如来有后死．无后死．有无后死．非有非无后死\n",
              "佛告婆蹉种出家。我不作如是见．如是说。乃至非有非无后死\n",
              "尔时。婆蹉种出家白佛言。瞿昙。于此见。见何等过患。而于此诸见。一切不说\n",
              "佛告婆蹉种出家。若作是见。世间常。此则真实。余则虚妄者。此是倒见．此是观察见．此是动摇见．此是垢污见．此是结见。是苦．是阂．是恼．是热。见结所系。愚痴无闻凡夫于未来世。生．老．病．死．忧．悲．恼苦生。婆蹉种出家。若作是见。世间无常．常无常．非常非无常。有边．无边．边无边．非有边非无边。是命是身．命异身异。如来有后死．无后死．有无后死．非有非无后死。此是倒见。乃至忧．悲．恼苦生\n",
              "婆蹉种出家白佛。瞿昙。何所见\n",
              "佛告婆蹉种出家。如来所见已毕。婆蹉种出家。然如来见。谓见此苦圣谛．此苦集圣谛．此苦灭圣谛．此苦灭道迹圣谛。作如是知．如是见已。于一切见．一切受．一切生。一切我．我所见．我慢系着使。断灭．寂静．清凉．真实。如是等解脱。比丘。生者不然。不生亦不然\n",
              "婆蹉白佛。瞿昙。何故说言生者不然\n",
              "佛告婆蹉。我今问汝。随意答我。婆蹉。犹如有人于汝前然火。汝见火然不。即于汝前火灭。汝见火灭不\n",
              "婆蹉白佛。如是。瞿昙\n",
              "佛告婆蹉。若有人问汝。向者火然。今在何处。为东方去耶。西方．南方．北方去耶。如是问者。汝云何说\n",
              "婆蹉白佛。瞿昙。若有来作如是问者。我当作如是答。若有于我前然火。薪草因缘故然。若不增薪。火则永灭。不复更起。东方．南方．西方．北方去者。是则不然\n",
              "佛告婆蹉。我亦如是说。色已断已知。受．想．行．识已断已知。断其根本。如截多罗树头。无复生分。于未来世永不复起。若至东方。南．西．北方。是则不然。甚深广大。无量无数永灭\n",
              "婆蹉白佛。我当说譬\n",
              "佛告婆蹉。为知是时\n",
              "婆蹉白佛。瞿昙。譬如近城邑聚落。有好净地。生坚固林。有一大坚固树。其生已来经数千岁。日夜既久。枝叶零落。皮肤枯朽。唯干独立。如是。瞿昙。如来法．律离诸枝条[柯-口+日]叶。唯空干坚固独立\n",
              "尔时。婆蹉出家闻佛所说。欢喜随喜。彼坐起去\n",
              "（九六三）\n",
              "如是我闻\n",
              "一时。佛住王舍城迦兰陀竹园\n",
              "时。有婆蹉种出家来诣佛所。与世尊而相问讯慰劳已。退坐一面。白佛言。瞿昙。彼云何无知故。作如是见．如是说。世间常。此是真实。余则虚妄。世间无常．世间常无常．世间非常非无常。世有边．世无边．世有边无边．世非有边非无边。命即是身．命异身异。如来有后死．无后死．有无后死．非有非无后死\n",
              "佛告婆蹉。于色无知故。作如是见．如是说。世间常。此是真实。余则虚妄。乃至非有非无后死。于受．想．行．识无知故。作如是见．如是说世间常。此是真实。余则虚妄。乃至非有非无后死\n",
              "婆蹉白佛。瞿昙。知何法故。不如是见．如是说。世间常。此是真实。余则虚妄。乃至非有非无后死\n",
              "佛告婆蹉。知色故。不如是见．如是说。世间常。此是真实。余则虚妄。乃至非有非无后死。知受．想．行．识故。不作如是见．如是说。世间常。此是真实。余则虚妄。乃至非有非无后死。如是不知．知。如是不见．见。不识．识。不断．断。不观．观。不察．察。不觉．觉\n",
              "佛说此经已。婆蹉种出家闻佛所说。欢喜随喜。从坐起而去\n",
              "（九六四）\n",
              "如是我闻\n",
              "一时。佛住王舍城迦兰陀竹园\n",
              "时。有婆蹉种出家来诣佛所。与世尊面相慰劳已。退坐一面。白佛言。瞿昙。欲有所问。宁有闲暇为解说不。尔时。世尊默然而住\n",
              "婆蹉种出家第二．第三问。佛亦第二．第三默然而住\n",
              "时。婆蹉种出家白佛言。我与瞿昙共相随顺。今有所问。何故默然\n",
              "尔时。世尊作是念。此婆蹉种出家长夜质直。不谄不伪。时有所问。皆以不知故。非故恼乱。我今当以阿毗昙律纳受于彼。作是念已。告婆蹉种出家。随汝所问。当为解说\n",
              "婆蹉白佛。云何。瞿昙。有善法耶\n",
              "佛答言。有\n",
              "婆蹉白佛。当为我说善．不善法。令我得解\n",
              "佛告婆蹉。我今当为汝略说善．不善法。谛听。善思。婆蹉。贪欲者是不善法。调伏贪欲是则善法。嗔恚．愚痴是不善法。调伏恚．痴是则善法。杀生者是不善法。离杀生者是则善法。偷盗．邪淫．妄语．两舌．恶口．绮语．贪．恚．邪见是不善法。不盗。乃至正见是则善法。是为。婆蹉。我今已说三种善法．三种不善法。如是。圣弟子于三种善法．三种不善法如实知。十种不善法．十种善法如实知者。则于贪欲无余灭尽。嗔恚．愚痴无余灭尽者。则于一切有漏灭尽。无漏心解脱．慧解脱。现法自知作证。我生已尽。梵行已立。所作已作。自知不受后有\n",
              "婆蹉白佛。颇有一比丘于此法．律得尽有漏。无漏心解脱。乃至不受后有耶\n",
              "佛告婆蹉。不但若一。若二．若三。乃至五百。有众多比丘于此法．律尽诸有漏。乃至不受后有\n",
              "婆蹉白佛。且置比丘。有一比丘尼于此法．律尽诸有漏。乃至不受后有不\n",
              "佛告婆蹉。不但一．二．三比丘尼。乃至五百。有众多比丘尼于此法．律尽诸有漏。乃至不受后有\n",
              "婆蹉白佛。置比丘尼。有一优婆塞修诸梵行。于此法．律度狐疑不\n",
              "佛告婆蹉。不但一．二．三。乃至五百优婆塞。乃有众多优婆塞修诸梵行。于此法．律断五下分结。得成阿那含。不复还生此\n",
              "婆蹉白佛。复置优婆塞。颇有一优婆夷于此法．律修持梵行。于此法．律度狐疑不\n",
              "佛告婆蹉。不但一．二．三优婆夷。乃至五百。乃有众多优婆夷于此法．律断五下分结。于彼化生。得阿那含。不复还生此\n",
              "婆蹉白佛。置比丘．比丘尼．优婆塞．优婆夷修梵行者。颇有优婆塞受五欲。而于此法．律度狐疑不\n",
              "佛告婆蹉。不但一．二．三。乃至五百。乃有众多优婆塞居家妻子。香华严饰。畜养奴婢。于此法．律断三结。贪．恚．痴薄。得斯陀含。一往一来。究竟苦边\n",
              "婆蹉白佛。复置优婆塞。颇有一优婆夷受习五欲。于此法．律得度狐疑不\n",
              "佛告婆蹉。不但一．二．三。乃至五百。乃有众多优婆夷在于居家。畜养男女。服习五欲。华香严饰。于此法．律三结尽。得须陀洹。不堕恶趣法。决定正向三菩提。七有天人往生。究竟苦边\n",
              "婆蹉白佛言。瞿昙。若沙门瞿昙成等正觉。若比丘．比丘尼．优婆塞．优婆夷修梵行者。及优婆塞．优婆夷服习五欲。不得如是功德者。则不满足。以沙门瞿昙成等正觉。比丘．比丘尼．优婆塞．优婆夷修诸梵行。及优婆塞．优婆夷服习五欲。而成就尔所功德故。则为满足。瞿昙。今当说譬\n",
              "佛告婆蹉。随意所说\n",
              "婆蹉白佛。如天大雨。水流随下。瞿昙法．律亦复如是。比丘．比丘尼．优婆塞．优婆夷。若男．若女。悉皆随流。向于涅槃。浚输涅槃。甚奇。佛．法．僧平等法．律。为余异道出家来诣瞿昙所。于正法．律求出家．受具足者。几时便听出家\n",
              "佛告婆蹉。若余异道出家欲来于正法．律求出家．受具足者。乃至四月于和尚所受衣而住。然此是为人粗作齐限耳\n",
              "婆蹉白佛。若诸异道出家来于正法．律欲求出家．受具足。听于和尚所受依。若满四月听出家者。我今堪能于四月在和尚所受依。若于正法．律而得出家．受具足。我当于瞿昙法中出家．受具足。修持梵行\n",
              "佛告婆蹉。我先不说粗为人作分齐耶\n",
              "婆蹉白佛。如是。瞿昙\n",
              "尔时世尊告诸比丘。汝等当度彼婆蹉出家于正法．律出家．受具足\n",
              "婆蹉种出家即得于正法．律出家．受具足。成比丘分。乃至半月。学所应知．应识．应见．应得．应觉．应证。悉知．悉识．悉见．悉得．悉觉．悉证如来正法\n",
              "尊者婆蹉作是念。我今已觉所应知．应识．应见．应得．应觉．应证。彼一切悉知．悉识．悉见．悉得．悉觉．悉证。今当往见世尊\n",
              "是时。婆蹉诣世尊所。稽首礼足。于一面住。白佛言。世尊。我于学所应知．应识．应见．应得．应觉．应证。悉知．悉识．悉见．悉得．悉觉．悉证世尊正法。唯愿世尊为我说法。我闻法已。当独一静处。专精思惟。不放逸住。思惟。所以善男子剃除须发。着袈裟衣。正信出家学道。乃至自知不受后有\n",
              "佛告婆蹉。有二法。修习多修习。所谓止．观。此二法修习多修习。得知界．果。觉了于界。知种种界。觉种种界。如是。比丘。欲求离欲。恶不善法。乃至第四禅具足住。慈．悲．喜．舍。空入处．识入处．无所有入处．非想非非想入处。令我三结尽。得须陀洹。三结尽。贪．恚．痴薄。得斯陀含。五下分结尽。得阿那含。种种神通境界。天眼．天耳．他心智．宿命智．生死智．漏尽智皆悉得。是故。比丘。当修二法。修习多修习。修二法故。知种种界。乃至漏尽\n",
              "尔时。尊者婆蹉闻佛所说。欢喜作礼而去。尔时。婆蹉独一静处。专精思惟。不放逸住。乃至自知不受后有\n",
              "时。有众多比丘庄严方便。欲诣世尊恭敬供养\n",
              "尔时。婆蹉问众多比丘。汝等庄严方便。欲诣世尊恭敬供养耶\n",
              "诸比丘答言。尔\n",
              "尔时。婆蹉语诸比丘。尊者。持我语。敬礼世尊。问讯起居轻利。少病少恼。安乐住不。言。婆蹉比丘白世尊言。我已供养世尊。具足奉事。令欢悦。非不欢悦。大师弟子所作皆悉已作。供养大师。令欢悦。非不欢悦\n",
              "时。众多比丘往诣佛所。稽首礼足。退坐一面。白佛言。世尊。尊者婆蹉稽首敬礼世尊足。乃至欢悦。非不欢悦\n",
              "佛告诸比丘。诸天先已语我。汝今复说。如来成就第一知见。亦如婆蹉比丘。有如是德力\n",
              "尔时。世尊为彼婆蹉比丘说第一记\n",
              "佛说此经已。诸比丘闻佛所说。欢喜奉行\n",
              "（九六五）\n",
              "如是我闻\n",
              "一时。佛住王舍城迦兰陀竹园\n",
              "时。有外道出家名曰郁低迦。来诣佛所。与世尊面相问讯慰劳已。退坐一面。白佛言。瞿昙。云何。瞿昙。世有边耶\n",
              "佛告郁低迦。此是无记\n",
              "郁低迦白佛。云何。瞿昙。世无边耶。有边无边耶。非有边非无边耶\n",
              "佛告郁低迦。此是无记\n",
              "郁低迦白佛。云何。瞿昙。世有边耶。答言无记。世无边耶。世有边无边耶。世非有边非无边耶。答言无记。瞿昙。于何等法而可记说\n",
              "佛告郁低迦。知者。智者。我为诸弟子而记说道。令正尽苦。究竟苦边\n",
              "郁低迦白佛。云何。瞿昙。为诸弟子说道。令正尽苦。究竟苦边。为一切世间从此道出。为少分耶\n",
              "尔时。世尊默然不答\n",
              "第二．第三问。佛亦第二．第三默然不答\n",
              "尔时。尊者阿难住于佛后。执扇扇佛。尊者阿难语郁低迦外道出家。汝初已问此义。今复以异说而问。是故。世尊不为记说。郁低迦。今当为汝说譬。夫智者因譬得解\n",
              "譬如国王。有边境城。四周坚固。巷陌平正。唯有一门。立守门者聪明黠慧。善能筹量。外有人来。应入者听入。不应入者不听。周匝绕城。求第二门。都不可得。都无猫狸出入之处。况第二门。彼守门者都不觉悟入者．出者。然彼士夫知一切人唯从此门若出若入。更无余处。如是。世尊虽不用心觉悟众生。一切世间从此道出。及以少分。然知众生正尽苦。究竟苦边者。一切皆悉从此道出\n",
              "时。郁低迦外道出家闻佛所说。欢喜随喜。从坐起而去\n",
              "（九六六）\n",
              "如是我闻\n",
              "一时。佛住王舍城迦兰陀竹园。时。有尊者富邻尼住王舍城耆阇崛山中\n",
              "时。有众多外道出家诣尊者富邻尼。共相问讯慰劳已。退坐一面。问尊者富邻尼。我闻沙门瞿昙作断灭破坏有教授耶。今问尊者富邻尼。竟为尔不\n",
              "富邻尼语诸外道出家。我不如是知世尊教语。众生断灭坏有。令无所有者。无有是处。我作如是解。世尊所说有诸众生。计言有我．我慢．邪慢。世尊为说。令其断灭\n",
              "时。诸外道出家闻富邻尼所说。心不喜悦。呵责而去\n",
              "尔时。尊者富邻尼。诸外道去已。往诣佛所。稽首礼足。退坐一面。以向诸外道出家所说具白世尊。世尊。我向答诸外道说。得无谤毁世尊耶。为是法说。如佛所说。如法说。随顺法说。得不为诸论议者所见嫌责耶\n",
              "佛告富邻尼。如汝所说。不谤如来。不失次第。如我记说。如法法说。随顺法说。不为诸论者之所嫌责。所以者何。富邻尼。先诸众生我慢．邪慢。邪慢所迫．邪慢集．邪慢不无间等。乱如狗肠。如铁钩锁。亦如乱草。往反驱驰。此世他世．他世此世。驱驰往反。不能远离。富邻尼。一切众生于诸邪慢无余永灭者。彼一切众生长夜安隐快乐\n",
              "佛说此经已。富邻尼比丘闻佛所说。欢喜奉行\n",
              "（九六七）\n",
              "如是我闻\n",
              "一时。佛住王舍城迦兰陀竹园\n",
              "尔时。尊者阿难陀于后夜时。向[木*翕]补河边。脱衣置岸边。入水洗手足。还上岸。着一衣。摩拭身体。时。俱迦那外道出家亦至水边。尊者阿难闻其行声。闻声已。即便謦咳作声\n",
              "俱迦那外道出家闻有人声。而问言。为何等人\n",
              "尊者阿难答言。沙门\n",
              "俱迦那外道言。何等沙门\n",
              "尊者阿难答言。释种子\n",
              "俱迦那外道言。欲有所问。宁有闲暇见答以不\n",
              "尊者阿难答言。随意所问。知者当答\n",
              "俱迦那言。云何。阿难。如来死后有耶\n",
              "阿难答言。世尊所说。此是无记\n",
              "复问。如来死后无耶。死后有无耶。非有非无耶\n",
              "阿难言。世尊所说。此是无记\n",
              "俱迦那外道言。云何。阿难。如来死后有。答言无记。死后无。死后有无。死后非有非无。答言无记。云何。阿难。为不知不见耶\n",
              "阿难答言。非不知．非不见。悉知．悉见\n",
              "复问阿难。云何知。云何见\n",
              "阿难答言。见可见处。见所起处。见缠断处。此则为知。此则为见。我如是知．如是见。云何说言不知．不见\n",
              "俱迦那外道复问。尊者何名\n",
              "阿难陀答言。我名阿难陀\n",
              "俱迦那外道言。奇哉。大师弟子。而共论议。我若知是尊者阿难陀者。不敢发问。说是语已。即舍而去\n",
              "（九六八）\n",
              "如是我闻\n",
              "一时。佛住舍卫国祇树给孤独园\n",
              "时。给孤独长者日日出见世尊。礼事供养。给孤独长者作是念。我今出太早。世尊及诸比丘禅思未起。我宁可过诸外道住处。即入外道精舍。与诸外道共相问讯慰劳已。退坐一面\n",
              "时。彼外道问言。长者。汝见沙门瞿昙。云何见。何所见\n",
              "长者答言。我亦不知云何见世尊。世尊何所见\n",
              "诸外道言。汝言见众僧。云何见众僧。众僧何所见\n",
              "长者答言。我亦不知云何见僧。僧何所见\n",
              "外道复问。长者。汝今云何自见。自何所见\n",
              "长者答言。汝等各各自说所见。然后我说所见。亦不难\n",
              "时。有一外道作如是言。长者。我见一切世间常。是则真实。余者虚妄\n",
              "复有说言。长者。我见一切世间无常。此是真实。余则虚妄\n",
              "复有说言。长者。世间常无常。此是真实。余则虚妄\n",
              "复有说言。世间非常非无常。此是真实。余则虚妄\n",
              "复有说言。世有边。此是真实。余则虚妄\n",
              "复有说言。世无边。此是真实。余则虚妄\n",
              "复有说言。世有边无边\n",
              "复有说言。世非有边非无边\n",
              "复有说言。命即是身\n",
              "复有说言。命异身异\n",
              "复有说言。如来死后有\n",
              "复有说言。如来死后无\n",
              "复有说言。如来死后有无\n",
              "复有说言。如来死后非有非无。此是真实。余则虚妄\n",
              "诸外道语长者言。我等各各已说所见。汝复应说汝所见\n",
              "长者答言。我之所见真实．有为．思量．缘起。若复真实．有为．思量．缘起者。彼则无常。无常者是苦。如是知已。于一切见都无所得。如汝所见。世间常。此是真实。余则虚妄。者。此见真实．有为．思量．缘起。若真实．有为．思量．缘起者。是则无常。无常者是苦。是故汝等习近于苦。唯得于苦。坚住于苦。深入于苦。如是汝言世间无常。此是真实。余则虚妄。有如是咎\n",
              "世间常．无常．非常非无常。世有边．世无边．世有边无边．世非有边非无边。命即是身．命异身异。如来死后有．如来死后无．如来死后有无．如来死后非有非无。此是真实。余则虚妄。皆如上说\n",
              "有一外道语给孤独长者言。如汝所说。若有见彼。则真实．有为．思量．缘起者。是无常法。若无常者是苦。是故。长者所见亦习近苦。得苦。住苦。深入于苦\n",
              "长者答言。我先不言所见者。是真实．有为．思量．缘起法。悉皆无常。无常者是苦。知苦已。我于所见无所得耶\n",
              "彼外道言。如是。长者\n",
              "尔时。给孤独长者于外道精舍伏彼异论。建立正论。于异学众中作师子吼已。往诣佛所。稽首礼足。退坐一面。以向与诸外道共论事向佛广说\n",
              "佛告给孤独长者。善哉。善哉。宜应时时摧伏愚痴外道。建立正论\n",
              "佛说是语已。给孤独长者欢喜随喜。作礼而去\n",
              "（九六九）\n",
              "如是我闻\n",
              "一时。佛住王舍城迦兰陀竹园\n",
              "时。有长爪外道出家来诣佛所。与世尊面相问讯慰劳已。退坐一面。白佛言。瞿昙。我一切见不忍\n",
              "佛告火种。汝言一切见不忍者。此见亦不忍耶\n",
              "长爪外道言。向言一切见不忍者。此见亦不忍\n",
              "佛告火种。如是知．如是见。此见则已断．已舍．已离。余见更不相续．不起．不生。火种。多人与汝所见同。多人作如是见．如是说。汝亦与彼相似。火种。若诸沙门．婆罗门舍斯等见。余见不起。是等沙门．婆罗门世间亦少少耳。\n",
              "火种。依三种见。何等为三。有一如是见．如是说。我一切忍。复次。有一如是见．如是说。我一切不忍。复次。有一如是见．如是说。我于一忍．一不忍。火种。若言一切忍者。此见与贪俱生。非不贪。与恚俱生。非不恚。与痴俱生。非不痴。系。不离系。烦恼。非清净。乐取。染着生。若如是见。我一切不忍。此见非贪俱．非恚俱．非痴俱。清净非烦恼。离系非系。不乐不取。不着生。火种。若如是见。我一忍．一不忍。彼若忍者。则有贪。乃至染着生。若如是见不忍者。则离贪。乃至不染着生\n",
              "彼多闻圣弟子所学言。我若作如是见．如是说。我一切忍。则为二者所责．所诘。何等二种。谓一切不忍。及一忍．一不忍。则为此等所责。责故诘。诘故害。彼见责．见诘．见害故。则舍所见。余见则不复生。如是断见．舍见．离见。余见不复相续。不起不生\n",
              "彼多闻圣弟子作如是学。我若如是见．如是说。我一切不忍。者则有二种二诘。何等为二。谓我一切忍。及一忍．一不忍。如是二责二诘。乃至不相续。不起不生\n",
              "彼多闻圣弟子作如是学。我若作如是见．如是说。一忍．一不忍。则有二责二诘。何等二。谓如是见．如是说。我一切忍。及一切不忍。如是二责。乃至不相续。不起不生\n",
              "复次。火种。如是身色粗四大。圣弟子当观无常．观生灭．观离欲．观灭尽．观舍。若圣弟子观无常．观灭．观离欲．观灭尽．观舍住者。于彼身．身欲．身念．身爱．身染．身着。永灭不住\n",
              "火种。有三种受。谓苦受．乐受．不苦不乐受。此三种受。何因。何集。何生。何转。谓此三受触因．触集．触生．触转。彼彼触集。则受集。彼彼触灭。则受灭。寂静．清凉．永尽。彼于此三受。觉苦．觉乐．觉不苦不乐。彼彼受若集．若灭．若味．若患．若出如实知。如实知已。即于彼受观察无常．观生灭．观离欲．观灭尽．观舍。彼于身分齐受觉如实知。于命分齐受觉如实知。若彼身坏命终后。即于尔时一切受永灭．无余永灭。彼作是念。乐受觉时。其身亦坏。苦受觉时。其身亦坏。不苦不乐受觉时。其身亦坏。悉为苦边。于彼乐觉。离系不系。于彼苦觉。离系不系。于不苦不乐觉。离系不系。于何离系。离于贪欲．嗔恚．愚痴。离于生．老．病．死．忧．悲．恼苦。我说斯等。名为离苦\n",
              "当于尔时。尊者舍利弗受具足始经半月。时。尊者舍利弗住于佛后。执扇扇佛。时。尊者舍利弗作是念。世尊叹说于彼彼法。断欲．离欲。欲灭尽．欲舍。尔时。尊者舍利弗即于彼彼法观察无常。观生灭．观离欲．观灭尽．观舍。不起诸漏。心得解脱\n",
              "尔时。长爪外道出家远尘离垢。得法眼净。长爪外道出家见法．得法．觉法．入法．度诸疑惑。不由他度。入正法．律。得无所畏。即从坐起。整衣服。为佛作礼。合掌白佛。愿得于正法．律出家．受具足。于佛法中修诸梵行\n",
              "佛告长爪外道出家。汝得于正法．律出家．受具足。成比丘分\n",
              "即得善来比丘出家。彼思惟。所以善男子剃除须发。着袈裟衣。正信．非家．出家学道。乃至心善解脱。得阿罗汉\n",
              "佛说是经已。尊者舍利弗．尊者长爪闻佛所说。欢喜奉行\n"
            ]
          },
          {
            "id": 35,
            "level": 3,
            "title": "第三十五卷",
            "brief": "",
            "media": "858-35.m4a",
            "page": [
              "(九七○)\n",
              "如是我闻\n",
              "一时。佛住王舍城迦兰陀竹园\n",
              "时。王舍城有外道出家名舍罗步。住须摩竭陀池侧。于自众中作如是唱言。沙门释子法我悉知。我先已知彼法.律而悉弃舍\n",
              "时。有众多比丘晨朝着衣持钵。入王舍城乞食。闻有外道名舍罗步。住王舍城须摩竭陀池侧。于自众中作如是唱。沙门释子所有法.律我悉已知。先已知彼法.律。然后弃舍。闻是语已。乞食毕。还精舍。举衣钵。洗足已。往诣佛所。稽首礼足。退坐一面。白佛言。世尊。我等晨朝着衣持钵。入王舍城乞食。闻有外道出家名舍罗步。住王舍城须摩竭陀池侧。于自众中作是唱言。沙门释子法我已悉知。知彼法.律已。然后弃舍。善哉。世尊。可自往彼须摩竭陀池侧。怜愍彼故\n",
              "尔时。世尊默然而许。于日晡时从禅觉。往到须摩竭陀池侧外道舍罗步所\n",
              "时。舍罗步外道出家遥见世尊来。即敷床坐。请佛令坐\n",
              "佛即就坐。告舍罗步言。汝实作是语。沙门释子所有法.律我悉已知。知彼法.律已。然后弃舍耶。时。舍罗步默而不答\n",
              "佛告舍罗步。汝今应说。何故默然。汝所知满足者。我则随喜。不满足者。我当令汝满足。时。舍罗步犹故默然。如是第二.第三说。彼再三默然住\n",
              "时。舍罗步有一梵行弟子白舍罗步言。师应往诣沙门瞿昙说所知见。今沙门瞿昙自来诣此。何故不说。沙门瞿昙又告师言。若满足者。我则随喜。不满足者。当令满足。何故默然而不记说。彼舍罗步梵行弟子劝时。亦复默然\n",
              "尔时。世尊告舍罗步。若复有言。沙门瞿昙非如来.应.等正觉。我若善谏善问。善谏善问时。彼则辽落说诸外事。或忿恚慢覆。对阂不忍。无由能现。或默然抱愧低头。密自思省。如今舍罗步。若复作如是言非沙门瞿昙无正法.律者。我若善谏善问。彼亦如汝今日默然而住。若复有言非沙门瞿昙声闻善向者。我若善谏善问。彼亦乃至如汝今日默然而住。尔时。世尊于须摩竭陀池侧师子吼已。从坐起而去\n",
              "尔时。舍罗步梵行弟子语舍罗步言。譬如有牛。截其两角。入空牛栏中。跪地大吼。师亦如是。于无沙门瞿昙弟子众中作师子吼。譬如女人欲作丈夫声。发声即作女声。师亦如是。于非沙门瞿昙弟子众中作师子吼。譬如野干欲作狐声。发声还作野干声。师亦如是。于非沙门瞿昙弟子众中欲作师子吼\n",
              "时。舍罗步梵行弟子于舍罗步面前呵责毁呰已。从坐起去\n",
              "(九七一)\n",
              "如是我闻\n",
              "一时。佛住王舍城迦兰陀竹园\n",
              "尔时。王舍城须摩竭陀池侧有外道出家名上坐。住彼池侧。于自众中作如是语。我说一偈。若能报者。我当于彼修行梵行\n",
              "时。有众多比丘晨朝着衣持钵。入王舍城乞食。闻有外道出家名曰上座。住须摩竭陀池侧。于自众中作如是说。我说一偈。有能报者。我当于彼所修行梵行。乞食毕。还精舍。举衣钵。洗足已。诣佛所。稽首佛足。退坐一面。白佛言。世尊。我今晨朝与众多比丘入城乞食。闻有外道出家名曰上坐。住须摩竭陀池侧。于自众中作如是说。我说一偈。有能报者。我当于彼修行梵行。唯愿世尊应自往彼。哀愍故\n",
              "尔时。世尊默然而许。即日晡时从禅觉。往至须摩竭陀池侧\n",
              "时。上坐外道出家遥见世尊。即敷床座。请佛令坐。世尊坐已。告上坐外道出家言。汝实作是语。我说一偈。若能报者。我当于彼修行梵行耶。汝今便可说偈。我能报答\n",
              "时。彼外道即累绳床以为高座。自升其上。即说偈言\n",
              "比丘以法活不恐怖众生\n",
              "意寂行舍离持戒顺息止\n",
              "尔时。世尊知彼上坐外道心。即说偈言\n",
              "汝于所说偈能自随转者\n",
              "我当于汝所作善士夫观\n",
              "观汝今所说言行不相应\n",
              "寂止自调伏莫恐怖众生\n",
              "行意寂远离受持净戒者\n",
              "顺调伏寂止身口心离恶\n",
              "善摄于住处不令放逸者\n",
              "是则名随顺调伏及寂止\n",
              "尔时。上坐外道出家作是念。沙门瞿昙已知我心。即从床而下。合掌白佛言。今我可得于正法.律出家.受具足。成比丘法不\n",
              "佛告上坐外道出家。今汝可得于正法.律出家.受具足。成比丘分\n",
              "如是上坐外道出家得出家。作比丘已。思惟。所以善男子剃除须发。着袈裟衣。正信.非家.出家学道。乃至心善解脱。得阿罗汉\n",
              "(九七二)\n",
              "如是我闻\n",
              "一时。佛住王舍城迦兰陀竹园\n",
              "时。有众多婆罗门出家住须摩竭陀池侧。集聚一处。作如是论。如是婆罗门真谛。如是婆罗门真谛\n",
              "尔时。世尊知彼众多婆罗门出家心念。往到须摩竭陀池侧\n",
              "时。众多婆罗门出家遥见佛来。即为佛敷床座。请佛就坐\n",
              "佛即就坐。告诸婆罗门出家。汝等于此须摩竭陀池侧。众共集聚。何所论说\n",
              "婆罗门出家白佛言。瞿昙。我等众多婆罗门出家集于此坐。作如是论。如是婆罗门真谛。如是婆罗门真谛\n",
              "佛告婆罗门出家。有三种婆罗门真实。我自觉悟成等正觉而复为人演说。汝婆罗门出家作如是说。不害一切众生。是婆罗门真谛。非为虚妄。彼于彼言我胜.言相似.言我卑。若于彼真谛不系着。于一切世间作慈心色像。是名第一婆罗门真谛。我自觉悟成等正觉。为人演说\n",
              "复次。婆罗门作如是说。所有集法皆是灭法。此是真谛。非为虚妄。乃至于彼真谛不计着。于一切世间观察生灭。是名第二婆罗门真谛\n",
              "复次。婆罗门作如是说。无我处所及事都无所有。无我处所及事都无所有。此则真谛。非为虚妄。如前说。乃至于彼无所系着。一切世间无我像类。是名第三婆罗门真谛。我自觉悟成等正觉而为人说。尔时。众多婆罗门出家默然住\n",
              "时。世尊作是念。今映彼愚痴。杀彼恶者。今此众中无一能自思量欲造因缘。于沙门瞿昙法中修行梵行。如是知已。从坐起而去\n",
              "(九七三)\n",
              "如是我闻\n",
              "一时。佛住拘睒弥国瞿师罗园。尊者阿难亦住于彼\n",
              "时。有外道出家名曰栴陀。诣尊者阿难所。与尊者阿难共相问讯慰劳已。退坐一面。问尊者阿难言。何故于沙门瞿昙所出家修梵行\n",
              "阿难答言。为断贪欲.嗔恚.愚痴故。于彼出家修梵行。\n",
              "栴陀复问。彼能说断贪欲.嗔恚.愚痴耶\n",
              "阿难答言。我亦能说断贪欲.嗔恚.愚痴\n",
              "栴陀复问。汝见贪欲.嗔恚.愚痴有何过患。说断贪欲.嗔恚.愚痴耶\n",
              "阿难答言。染着贪欲映障心故。或自害。或复害他。或复俱害。现法得罪.后世得罪.现法后世二俱得罪。彼心常怀忧.苦受觉。若嗔恚映障.愚痴映障。自害.害他.自他俱害。乃至常怀忧.苦受觉。又复。贪欲为盲.为无目.为无智.为慧力羸.为障阂。非明.非等觉。不转向涅槃。嗔恚.愚痴亦复如是。我见贪欲.嗔恚.愚痴有如是过患。故说断贪欲.嗔恚.愚痴。\n",
              "栴陀复问。汝见断贪欲.嗔恚.愚痴有何福利。而说断贪欲.嗔恚.愚痴\n",
              "阿难答言。断贪欲已。不自害。又不害他。亦不俱害。又复不现法得罪.后世得罪.现法后世得罪。心法常怀喜乐.受觉。嗔恚.愚痴亦复如是。于现法中常离炽然。不待时节。有得余现法缘自觉知见。有如是功德利益故。说断贪欲.嗔恚.愚痴\n",
              "栴陀复问。尊者阿难。有道有迹。修习多修习。能断贪欲.嗔恚.愚痴不\n",
              "阿难答言。有。谓八正道。正见。乃至正定。\n",
              "栴陀外道白尊者阿难。此是贤哉之道.贤哉之迹。修习多修习。能断贪欲.嗔恚.愚痴\n",
              "时。栴陀外道闻尊者阿难所说。欢喜随喜。从坐起而去\n",
              "(九七四)\n",
              "如是我闻\n",
              "一时。佛住舍卫国祇树给孤独园\n",
              "尔时。尊者舍利弗诣佛所。稽首佛足。退坐一面\n",
              "尔时。世尊为尊者舍利弗种种说法。示教照喜。示教照喜已。默然住\n",
              "时。尊者舍利弗闻佛所说。欢喜随喜已。稽首礼足而去\n",
              "时。有外道出家补缕低迦随路而来。问尊者舍利弗。从何所来\n",
              "舍利弗答言。火种。我从我世尊所。听大师说教授法来\n",
              "补缕低迦问尊者舍利弗。今犹不离乳。从师闻说教授法耶\n",
              "舍利弗答言。火种。我不离乳。于大师所。闻说教授法\n",
              "补缕低迦语尊者舍利弗言。我久已离乳。舍师所说教授法\n",
              "舍利弗言。汝法是恶说法.律。恶觉。非为出离.非正觉道。坏法.非可赞叹法.非可依止法。又彼师者。非等正觉。是故汝等疾疾舍乳。离师教法。譬如乳牛。粗恶狂骚。又少乳汁。彼犊饮乳。疾疾舍去。如是恶说法.律。恶觉。非出离.非正觉道。坏法.非可赞叹法.非可依止法。又彼师者。非等正觉。是故速舍师教授法。我所有法是正法.律。是善觉。是出离正觉道。不坏.可赞叹.可依止。又彼大师是等正觉。是故久饮其乳。听受大师说教授法。譬如乳牛。不粗狂骚。又多乳汁。彼犊饮时。久而不厌。我法如是。是正法.律。乃至久听说教授法\n",
              "时。补缕低迦语舍利弗。汝等快得善利。于正法.律。乃至久听说教授法\n",
              "时。补屡低迦外道出家闻舍利弗所说。欢喜随喜。从道而去\n",
              "(九七五)\n",
              "如是我闻\n",
              "一时。佛住舍卫国祇树给孤独园\n",
              "尔时。补缕低迦外道出家来诣佛所。与世尊面相问讯慰劳已。退坐一面。白佛言。瞿昙。先日众多种种异道出家沙门.婆罗门集于未曾有讲堂。作如是论议。沙门瞿昙智慧犹如空舍。不能于大众中建立论议。此应此不应。此合此不合。譬如盲牛。偏行边畔。不入中田。沙门瞿昙亦复如是。无应不应。无合不合\n",
              "佛告补缕低迦。此诸外道论议。说应不应。合不合。于圣法.律。如小儿戏。譬如士夫。年八.九十。发白齿落。作小儿戏。团治泥土。作象作马。种种形类。众人皆言。此老小儿。如是。火种。种种诸论。谓应不应。合不合。于圣法.律。如小儿戏。然于彼中。无有比丘方便所应\n",
              "补缕低迦白佛。瞿昙。于何处有比丘方便所应\n",
              "佛告外道。不清净者令其清净。是名比丘方便所应。不调令调。是名比丘方便所应。诸不定者令得正受。是名比丘方便所应。不解脱者令得解脱。是名比丘方便所应。不断令断.不知令知.不修令修.不得令得。是名比丘方便所应\n",
              "云何不净令净。谓戒不净者。令其清净。云何不调伏令其调伏。谓眼根。耳.鼻.舌.身.意根不调伏。令其调伏。是名不调伏者令其调伏。云何不定令其正受。谓心不正定。令得正受。云何不解脱者令得解脱。谓心不解脱贪欲.恚.痴。令得解脱。云何不断令断。谓无明.有.爱。不断令断。云何不知令知。谓其名色。不知令知。云何不修令修。谓止.观。不修令修。云何不得令得。谓般涅槃。不得令得。是名比丘方便所应\n",
              "补缕低迦白佛言。瞿昙。是义比丘方便所应。是坚固比丘方便所应。所谓尽诸有漏\n",
              "时。补缕低迦外道出家闻佛所说。欢喜随喜。从坐起而去\n",
              "(九七六)\n",
              "如是我闻\n",
              "一时。佛住王舍城迦兰陀竹园\n",
              "时。有外道出家。名曰尸婆。来诣佛所。与世尊面相问讯慰劳已。退坐一面。白佛言。瞿昙。云何为学。所谓学者。云何学\n",
              "佛告尸婆。学其所学。故名为学\n",
              "尸婆白佛。何所学\n",
              "佛告尸婆。随时学增上戒。增上意。学增上慧\n",
              "尸婆白佛。若阿罗汉比丘诸漏已尽。所作已作。舍诸重担。逮得己利。尽诸有结。正智善解脱。当于尔时。复何所学\n",
              "佛告尸婆。若阿罗汉比丘诸漏已尽。乃至正智善解脱。当于尔时。觉知贪欲永尽无余。觉知嗔恚.愚痴永尽无余。故不复更造诸恶。常行诸善。尸婆。是名为学其所学\n",
              "时。尸婆外道出家闻佛所说。欢喜随喜。从坐起去\n",
              "(九七七)\n",
              "如是我闻\n",
              "一时。佛住王舍城迦兰陀竹园\n",
              "尔时。尸婆外道出家来诣佛所。与世尊面相问讯慰劳已。退坐一面。白佛言。瞿昙。有一沙门婆罗门作如是见.如是说。若人有所知觉。彼一切本所作因。修诸苦行。令过去业尽。更不造新业。断于因缘。于未来世无复诸漏。诸漏尽故业尽。业尽故苦尽。苦尽者究竟苦边。今瞿昙所说云何\n",
              "佛告尸婆。彼沙门婆罗门实尔洛漠说耳。不审不数。愚痴不善不辩。所以者何。或从风起苦。众生觉知。或从痰起。或从唌唾起。或等分起。或自害。或他害。或因节气。彼自害者。或拔发.或拔须。或常立举手。或蹲地。或卧灰土中。或卧棘刺上。或卧杵上.或板上。或牛屎涂地而卧其上。或卧水中。或日三洗浴。或一足而立。身随日转。如是众苦精勤有行。尸婆。是名自害。他害者。或为他手石.刀.杖等。种种害身。是名他害。尸婆。若复时节所害。冬则大寒。春则大热。夏寒暑俱。是名节气所害。世间真实。非为虚妄。尸婆。世间有此真实。为风所害。乃至节气所害。彼众生如实觉知。汝亦自有此患。风痰唌唾。乃至节气所害觉。如是如实觉知。尸婆。若彼沙门婆罗门言一切人所知觉者皆是本所造因。舍世间真实事而随自见。作虚妄说\n",
              "尸婆。有五因五缘生心法忧苦。何等为五。谓因贪欲缠。缘贪欲缠。生心法忧苦。因嗔恚.睡眠.掉悔.疑缠。缘嗔恚.睡眠.掉悔.疑缠。生彼心法忧苦。尸婆。是名五因五缘生心法忧苦。尸婆。有五因五缘不生心法忧苦。何等为五。谓因贪欲缠。缘贪欲缠。生彼心法忧苦者。离彼贪欲缠。不起心法忧苦。是名五因五缘不起心法忧苦。现法得离炽然。不待时节。通达现见。缘自觉知。尸婆。复有现法离炽然。不待时节。通达现见。缘自觉知。谓八正道。正见。乃至正定\n",
              "说是法时。尸婆外道出家远尘离垢。得法眼净。时。尸婆外道出家见法.得法.知法.入法。离诸狐疑。不由于他。入正法.律。得无所畏。即从坐起。整衣服。合掌白佛。世尊。我今可得于正法.律出家.受具足。得比丘分耶\n",
              "佛告尸婆。汝今得出家。如上说。乃至心善解脱。得阿罗汉\n",
              "(九七八)\n",
              "如是我闻\n",
              "一时。佛住那罗聚落好衣庵罗园中。尔时。那罗聚落有商主外道出家。百二十岁。年耆根熟。为那罗聚落诸沙门.婆罗门.长者.居士尊重供养。如阿罗汉\n",
              "彼商主外道出家先有宗亲一人。命终生天。于彼天上见商主外道出家已。作是念。我欲往教彼商主外道出家诣世尊所。修行梵行。恐其不随我语。我今当往彼。以意论令问\n",
              "即下那罗聚落。诣彼商主外道出家所。说偈而问\n",
              "云何恶知识现善知识相\n",
              "云何善知识如己同一体\n",
              "何故求于断云何离炽然\n",
              "若汝仙人持此意论而问于彼。有能分明解说其义而答汝者。便可从彼出家。修行梵行\n",
              "时。商主外道出家受天所问。持诣富兰那迦叶所。以此意论偈问富兰那迦叶。彼富兰那迦叶尚自不解。况复能答。彼时。商主外道出家复至末迦梨瞿舍利子所.删阇耶毗罗坻子所.阿耆多枳舍钦婆罗所.迦罗拘陀迦栴延所.尼乾陀若提子所。皆以此意论偈而问。悉不能答\n",
              "时。商主外道出家作是念。我以此意论问诸出家师。悉不能答。我今复欲求出家。为我今自有财宝。不如还家。服习五欲。复作是念。我今可往诣沙门瞿昙。然彼耆旧.诸师.沙门.婆罗门.富兰那迦叶等。悉不能答。而沙门瞿昙年少出家。讵复能了。然我闻先宿所说莫轻新学年少出家。或有沙门年少出家。有大德力。今且当诣沙门瞿昙。诣已。以彼意论心念而问。如偈所说\n",
              "尔时。世尊知彼商主心之所念。即说偈言\n",
              "云何恶知识现善友相者\n",
              "内心实耻厌口说我同心\n",
              "造事不乐同故知非善友\n",
              "口说恩爱语心不实相应\n",
              "所作而不同慧者应觉知\n",
              "是名恶知识现善知识相\n",
              "与己同一体云何善知识\n",
              "与己同体者非彼善知识\n",
              "放逸而不制沮坏怀疑惑\n",
              "伺求其端绪安于善知识\n",
              "如子卧父怀不为傍人闻\n",
              "当知善知识何故求于断\n",
              "生欢喜之处清凉称赞叹\n",
              "修习福利果清凉永息灭\n",
              "是故求于断云何离炽然\n",
              "寂静止息味知彼远离味\n",
              "远离炽然恶饮以法喜味\n",
              "寂灭离欲火是名离炽然\n",
              "尔时。商主外道出家作是念。沙门瞿昙知我心念。而白佛言。我今得入沙门瞿昙正法.律中修行梵行。出家.受具足。成比丘分不\n",
              "佛告商主外道出家。汝今可得于正法.律修行梵行。出家.受具足。成比丘分。如是出家已。思惟。乃至心善解脱。得阿罗汉\n",
              "(九七九)\n",
              "如是我闻\n",
              "一时。佛住俱夷那竭国力士生处坚固双树林中\n",
              "尔时。世尊涅槃时至。告尊者阿难。汝为世尊于双树间敷绳床。北首。如来今日中夜于无余涅槃而般涅槃\n",
              "尔时。尊者阿难奉教。于双树间敷绳床。北首。讫。来诣佛所。稽首佛足。退住一面。白佛言。世尊。已于双树间敷绳床。北首\n",
              "尔时。世尊诣双树间。于绳床上北首右胁而卧。足足相累。系念明想。正念正智\n",
              "时。俱夷那竭国有须跋陀罗外道出家。百二十岁。年耆根熟。为俱夷那竭国人恭敬供养。如阿罗汉。彼须跋陀罗出家闻世尊今日中夜当于无余涅槃而般涅槃。然我有所疑。希望而住。沙门瞿昙有力。能开觉我。我今当诣沙门瞿昙。问其所疑。即出俱夷那竭。诣世尊所\n",
              "尔时。尊者阿难于园门外经行。时。须跋陀罗语阿难言。我闻沙门瞿昙今日中夜于无余涅槃而般涅槃。我有所疑。希望而住。沙门瞿昙有力。能开觉我。若阿难不惮劳者。为我往白瞿昙。少有闲暇。答我所问\n",
              "阿难答言。莫逼世尊。世尊疲极\n",
              "如是须[跳-兆+(乏-之+(犮-、))]陀罗再三请尊者阿难。尊者阿难亦再三不许\n",
              "须跋陀罗言。我闻古昔出家耆年大师所说。久久乃有如来.应.等正觉出于世间。如优昙钵花。而今如来中夜当于无余涅槃界而般涅槃。我今于法疑。信心而住。沙门瞿昙有力。能开觉我。若阿难不惮劳者。为我白沙门瞿昙\n",
              "阿难复答言。须跋陀罗。莫逼世尊。世尊今日疲极\n",
              "尔时。世尊以天耳闻阿难与须跋陀罗共语来往。而告尊者阿难。莫遮外道出家须跋陀罗。令入问其所疑。所以者何。此是最后与外道出家论议。此是最后得证声闻。善来比丘。所谓须跋陀罗\n",
              "尔时。须跋陀罗。世尊为开善根。欢喜增上。诣世尊所。与世尊面相问讯慰劳已。退坐一面。白佛言。瞿昙。凡世间入处。谓富兰那迦叶等六师。各作如是宗。此是沙门。此是沙门。云何。瞿昙。为实各各有是宗不\n",
              "尔时。世尊即为说偈言\n",
              "始年二十九出家修善道\n",
              "成道至于今经五十余年\n",
              "三昧明行具常修于净戒\n",
              "离斯少道分此外无沙门\n",
              "佛告须跋陀罗。于正法.律不得八正道者。亦不得初沙门。亦不得第二.第三.第四沙门。须跋陀罗。于此法.律得八正道者。得初沙门。得第二.第三.第四沙门。除此已。于外道无沙门。斯则异道之师。空沙门.婆罗门耳。是故。我今于众中作师子吼\n",
              "说是法时。须跋陀罗外道出家远尘离垢。得法眼净。尔时。须跋陀罗见法.得法.知法.入法。度诸狐疑。不由他信。不由他度。于正法.律得无所畏。从坐起。整衣服。右膝着地。白尊者阿难。汝得善利。汝得大师。为大师弟子。为大师雨。雨灌其顶。我今若得于正法.律出家.受具足。得比丘分者。亦当得斯善利\n",
              "时。尊者阿难白佛言。世尊。是须跋陀罗外道出家今求于正法.律出家.受具足。得比丘分\n",
              "尔时。世尊告须跋陀罗。此比丘来修行梵行\n",
              "彼尊者须跋陀罗即于尔时出家。即是受具足。成比丘分。如是思惟。乃至心善解脱。得阿罗汉\n",
              "时。尊者须跋陀罗得阿罗汉。解脱乐觉知已。作是念。我不忍见佛般涅槃。我当先般涅槃。时。尊者须跋陀罗先般涅槃已。然后世尊般涅槃\n",
              "(九八○)\n",
              "如是我闻\n",
              "一时。佛在跋耆人间游行。至毗舍离国。住猕猴池侧重阁讲堂。时。毗舍离国有众多贾客。欲向怛刹尸罗国方便庄严。是众多贾客闻世尊于跋耆人间游行。至毗舍离国。住猕猴池侧重阁讲堂。闻已。来诣佛所。稽首佛足。退坐一面。佛为诸贾客种种说法。示教照喜。示教照喜已。默然住\n",
              "时。诸贾客从坐起。整衣服。为佛作礼。合掌白佛言。世尊。我等诸贾客方便庄严。欲至怛刹尸罗国。唯愿世尊与诸大众明旦受我供养\n",
              "尔时。世尊默然而许\n",
              "时。诸贾客知世尊受请已。从坐起。礼佛足。各还自家。办种种净美饮食。敷床座。安置净水。晨朝遣使。白佛。时到\n",
              "尔时。世尊与诸大众着衣持钵。诣诸贾客所。就座而坐\n",
              "时。诸贾客以净美饮食自手供养。食毕洗钵讫。取卑小床。于大众前坐。听佛说法\n",
              "尔时。世尊告诸贾客。汝等当行于旷野中。有诸恐怖。心惊毛竖。尔时。当念如来事。谓如来.应.等正觉。乃至佛.世尊。如是念者。恐怖则除。又。念法事。佛正法.律。现法能离炽然。不待时节。通达亲近。缘自觉知。又。念僧事。世尊弟子善向.正向。乃至世间福田。如是念者。恐怖即除。\n",
              "过去世时。天.阿须轮共斗。时。天帝释告诸天众。汝等与阿须轮共斗战之时。生恐怖者。当念我幢。名摧伏幢。念彼幢时。恐怖得除。若不念我幢者。当念伊舍那天子幢。若不念伊舍那天子幢者。当念婆留那天子幢。念彼幢时。恐怖即除。如是。诸商人。汝等于旷野中。有恐怖者。当念如来事.法事.僧事\n",
              "尔时。世尊为诸毗舍离贾客说供养随喜偈\n",
              "供养比丘僧饮食随时服\n",
              "专念谛思惟正知而行舍\n",
              "净物良福田汝等悉具足\n",
              "缘斯功德利长夜获安乐\n",
              "发心有所求众利悉皆应\n",
              "两足四足安道路往来安\n",
              "夜安昼亦安一切离诸恶\n",
              "如沃壤良田精纯好种子\n",
              "溉灌以时泽收实不可量\n",
              "净戒良福田精肴饍种子\n",
              "正行以将顺终期妙果成\n",
              "是故行施者欲求备众德\n",
              "当随智慧行众果自然备\n",
              "于明行足尊正心尽恭敬\n",
              "种殖众善本终获大福利\n",
              "如实知世间得具备正见\n",
              "具足见正道具足而升进\n",
              "远离一切垢逮得涅槃道\n",
              "究竟于苦边是名备众德\n",
              "尔时。世尊为诸毗舍离贾客说种种法。示教照喜已。从坐起去\n",
              "(九八一)\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。若比丘住于空闲.树下.空舍。有时恐怖。心惊毛竖者。当念如来事及法事.僧事。如前广说。念如来事.法事.僧事之时。恐怖即除\n",
              "诸比丘。过去世时。释提桓因与阿修罗共战。尔时。帝释语诸三十三天言。诸仁者。诸天阿修罗共斗战时。若生恐怖。心惊毛竖者。汝当念我伏敌之幢。念彼幢时。恐怖即除。如是。比丘。若于空闲.树下.空舍而生恐怖。心惊毛竖者。当念如来。如来.应.等正觉。乃至佛.世尊。彼当念时。恐怖即除。所以者何。彼天帝释怀贪.恚.痴。于生.老.病.死.忧.悲.恼苦不得解脱。有恐怖.畏惧.逃窜.避难。而犹告诸三十三天令念我摧伏敌幢。况复如来.应.等正觉。乃至佛.世尊。离贪.恚.痴。解脱生.老.病.死.忧.悲.恼苦。无诸恐怖.畏惧.逃避。而不能令其念如来者。除诸恐怖\n",
              "佛说是经已。诸比丘闻佛所说。欢喜奉行\n",
              "(九八二)\n",
              "如是我闻\n",
              "一时。佛住娑枳国安阇那林中\n",
              "尔时。世尊告尊者舍利弗。我能于法略说.广说。但知者难\n",
              "尊者舍利弗白佛言。唯愿世尊略说.广说.法说。于法实有解知者\n",
              "佛告舍利弗。若有众生于自识身及外境界一切相。无我.我所.我慢系着使。乃至心解脱.慧解脱。现法自知作证具足住者。于此识身及外境界一切相。无有我.我所.我慢使系着。故我心解脱.慧解脱。现法自知作证具足住\n",
              "舍利弗。彼比丘于此识身及外境界一切相。无有我.我所见.我慢系着使。及心解脱.慧解脱。现法自知作证具足住。于此识身及外境界一切相。无有我.我所见.我慢系着使。彼心解脱.慧解脱。现法自知作证具足住\n",
              "舍利弗。若复比丘于此识身及外境界一切相。无有我.我所见.我慢系着使。彼心解脱.慧解脱。现法自知作证具足住\n",
              "舍利弗。若复比丘于此识身及外境界一切相。无我.我所见.我慢系着使。彼心解脱.慧解脱。现法自知作证具足住。于此识身及外境界一切相。无我.我所见.我慢系着使。彼心解脱.慧解脱。现法自知作证具足住。舍利弗。是名比丘断爱缚结.慢无间等。究竟苦边\n",
              "舍利弗。我于此有余说。答波罗延富邻尼迦所问。\n",
              "世间数差别安所遇不动\n",
              "寂静离诸尘拔根无悕望\n",
              "已度三有海无复老死患\n",
              "佛说是经已。尊者舍利弗闻佛所说。欢喜随喜。即从坐起。作礼而去\n",
              "(九八三)\n",
              "如是我闻\n",
              "一时。佛住舍卫国祇树给孤独园\n",
              "尔时。尊者阿难住舍卫国祇树给孤独园。独一静处。如是思惟。或有一人作如是念。我于此识身及外境界一切相。无有我.我所见.我慢系着使。及心解脱.慧解脱。现法自知作证具足住。于此识身及外境界一切相。无有我.我所见.我慢系着使。我当于彼心解脱.慧解脱。现法自知作证具足住\n",
              "尔时。尊者阿难晡时从禅觉。诣世尊所。稽首礼足。退坐一面。白佛言。世尊。我独一静处。作是思惟。若有一人作如是言。我此识身及外境界一切相。乃至自知作证具足住\n",
              "佛告阿难。如是。如是。有一人作如是念。我此识身及外境界一切相。无有我.我所见.我慢系着使。及心解脱.慧解脱。现法自知作证具足住。阿难。彼比丘于此识身及外境界一切相。无有我.我所见.我慢系着使。及心解脱.慧解脱。现法自知作证具足住。于此识身及外境界一切相。无有我.我所见.我慢系着使。及彼心解脱.慧解脱。现法自知作证具足住\n",
              "阿难。若复比丘于此识身及外境界一切相。乃至自知作证具足住。是名比丘断爱缚结.慢无间等。究竟苦边\n",
              "阿难。我于此有余说。答波罗延忧陀耶所问\n",
              "断于爱欲想忧苦亦俱离\n",
              "觉悟于睡眠灭除掉悔盖\n",
              "舍贪恚清净现前观察法\n",
              "我说智解脱灭除无明闇\n",
              "佛说是经已。尊者阿难闻佛所说。欢喜随喜。礼佛而去\n",
              "(九八四)\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。我今当说爱为网.为胶.为泉.为藕根。此等能为众生障.为盖.为胶.为守卫.为覆.为闭.为塞.为闇冥.为狗肠.为乱草.为絮。从此世至他世。从他世至此世。往来流转。无不转时。诸比丘。何等爱为网.为胶。乃至往来流驰。无不转。谓有我故有。我.欲我.尔我.有我.无我.异我.当我.不当我.欲我.当尔时.当异异我.或欲我.或尔我.或异.或然.或欲然.或尔然.或异。如是十八爱行从内起\n",
              "比丘言。有我。于诸所有。言我.欲我.尔。乃至十八爱行从外起。如是总说十八爱行。如是三十六爱行。或于过去起。或于未来起。或于现在起。如是总说百八爱行。是名为爱.为网.为胶.为泉.为藕根。能为众生障.为盖.为胶.为守卫.为覆.为闭.为塞.为闇冥.为狗肠.为乱草.为絮。从此世至他世。从他世至此世。往来流驰。无不转时\n",
              "佛说是经已。诸比丘闻佛所说。欢喜奉行\n",
              "(九八五)\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。有从爱生爱。从爱生恚。从恚生爱。从恚生恚\n",
              "云何为从爱生爱。谓有一于众生有喜.有爱.有念.有可意。他于彼有喜.有爱.有念.有可意随行此。作是念。我于彼众生有喜.有爱.有念.有可意。他复于彼有喜.有爱.有念.有可意随行故。我于他人复生于爱。是名从爱生爱\n",
              "云何从爱生恚。谓有一于众生有喜.有爱.有念.有可意。而他于彼不喜.不爱.不念.不可意随行此。作是念。我于众生有喜.有爱.有念.有可意。而他于彼不喜.不爱.不念.不可意随行故。我于他而生嗔恚。是名从爱生恚\n",
              "云何为从恚生爱。谓有一于众生不喜.不爱.不念.不可意。他复于彼不喜.不爱.不念.不可意随行故。我于他而生爱念。是名从恚生爱\n",
              "云何从恚生恚。谓有一于众生不喜.不爱.不念.不可意。而他于彼有喜.有爱.有念.有可意随行此。作是念。我于彼众生不喜.不爱.不念.不可意。而他于彼有喜.有爱.有念.有可意随行。我于他所问起嗔恚。是名从恚生恚\n",
              "若比丘离欲.恶不善法。有觉有观。乃至初禅.第二.第三.第四禅具足住者。从爱生爱.从恚生恚.从恚生爱.从爱生恚已断已知。断其根本。如截多罗树头。无复生分。于未来世成不生法\n",
              "若彼比丘尽诸有漏。无漏心解脱.慧解脱。现法自知作证。我生已尽。梵行已立。所作已作。自知不受后有。当于尔时。不自举。不起尘。不炽然。不嫌彼\n",
              "云何自举。谓见色是我.色异我.我中色.色中我。受.想.行.识亦复如是。是名自举。云何不自举。谓不见色是我.色异我.我中色.色中我。受.想.行.识亦复如是。是名不自举。云何还举。谓于骂者还骂。嗔者还嗔。打者还打。触者还触。是名还举。云何不还举。谓骂者不还骂。嗔者不还嗔。打者不还打。触者不还触。是名不还举\n",
              "云何起尘。谓有我.我欲。乃至十八种爱。是名起尘。云何不起尘。谓无我.无我欲。乃至十八爱不起。是名不起尘\n",
              "云何炽然。谓有我所.我所欲。乃至外十八爱行。是名炽然。云何不炽然。谓无我所.无我所欲。乃至无外十八爱行。是名不炽然\n",
              "云何嫌彼。谓见我真实起。于我慢.我欲.我使不断不知。是名嫌彼。云何不嫌彼。谓不见我真实。我慢.我欲.我使已断已知。是名不嫌彼\n",
              "佛说此经已。诸比丘闻佛所说。欢喜奉行\n",
              "(九八六)\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。有二事断难持。何等为二。若俗人处非人处。于衣食.床卧.资生众具。持彼断者。是则难行。又。比丘非家出家。断除贪爱。持彼断者。亦甚难行\n",
              "尔时。世尊即说偈言\n",
              "世间有二事持断则难行\n",
              "是真谛所说等正觉所知\n",
              "在家财入出衣食等众具\n",
              "世间贪爱乐持断者甚难\n",
              "比丘已离俗信非家出家\n",
              "灭除于贪爱持断亦难行\n",
              "佛说此经已。诸比丘闻佛所说。欢喜奉行\n",
              "(九八七)\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。我于二法依止多住。云何为二。于诸善法未曾知足。于断未曾远离。于善法不知足故。于诸断法未曾远离故。乃至肌消肉尽。筋连骨立。终不舍离精勤方便。不舍善法。不得未得。终不休息。未曾于劣心生欢喜。常乐增进。升上上道。如是精进住故。疾得阿耨多罗三藐三菩提等。比丘。当于二法依止多住。于诸善法不生足想。依于诸断。未曾舍离。乃至肌消肉尽。筋连骨立。精勤方便。堪能修习善法不息。是故。比丘。于诸下劣。生欢喜想。当修上上升进多住。如是修习不久。当得速尽诸漏。无漏心解脱.慧解脱。现法自知作证。我生已尽。梵行已立。所作已作。自知不受后有\n",
              "佛说此经已。诸比丘闻佛所说。欢喜奉行\n",
              "(九八八)\n",
              "如是我闻\n",
              "一时。佛住王舍城迦兰陀竹园\n",
              "尔时。释提桓因形色绝妙。于后夜时来诣佛所。稽首佛足。退住一面。天身威力。光明遍照迦兰陀竹园\n",
              "时。释提桓因白佛言。世尊。世尊曾于隔界山石窟中说言。若有沙门.婆罗门无上爱尽解脱.心善解脱。彼边际.究竟边际.离垢边际.梵行毕竟。云何为比丘边际.究竟边际.离垢边际.梵行毕竟\n",
              "佛告天帝释。谓比丘若所有受觉。若苦.若乐.若不苦不乐。彼诸受集.受灭.受味.受患.受出如实知。如实知已。观察彼受无常。观生灭.观离欲.观灭尽.观舍。如是观察已。则边际。究竟边际.离垢边际.梵行毕竟。拘尸迦。是名比丘于正法.律边际.究竟边际.离垢边际.梵行毕竟\n",
              "乃至天帝释闻佛所说。欢喜随喜。作礼而去\n",
              "(九八九)\n",
              "如是我闻\n",
              "一时。佛住王舍城迦兰陀竹园\n",
              "尔时。尊者大目揵连住耆阇崛山。后夜起经行。见有光明遍照迦兰陀竹园。见已。作是念。今夜或有大力鬼神诣世尊所。故有此光明\n",
              "时。尊者大目揵连晨朝往诣佛所。稽首佛足。退坐一面。白佛言。世尊。我于昨暮后夜出房经行。见胜光明普照迦兰陀竹园。见已。作是念。有何大力鬼神诣世尊所。故有此光明\n",
              "佛告尊者大目揵连。昨暮后夜。释提桓因来诣我所。稽首作礼。退坐一面\n",
              "如上修多罗广说。欢喜随喜。作礼而去\n",
              "(九九○)\n",
              "如是我闻\n",
              "一时。佛住舍卫国祇树给孤独园\n",
              "尔时。尊者阿难晨朝着衣持钵。诣舍卫城。次第乞食。至鹿住优婆夷舍\n",
              "鹿住优婆夷遥见尊者阿难。疾敷床座。白言。尊者阿难令坐\n",
              "时。鹿住优婆夷稽首礼阿难足。退住一面。白尊者阿难。云何言世尊知法。我父富兰那先修梵行。离欲清净。不着香花。远诸凡鄙。叔父梨师达多不修梵行。然其知足。二俱命终。而今世尊俱记二人同生一趣。同一受生。同于后世得斯陀含。生兜率天。一来世间。究竟苦边。云何。阿难。修梵行.不修梵行。同生一趣.同一受生.同其后世\n",
              "阿难答言。姊妹。汝今且停。汝不能知众生世间根之差别。如来悉知众生世间根之优劣。如是说已。从坐起去\n",
              "时。尊者阿难还精舍。举衣钵。洗足已。往诣佛所。稽首佛足。退坐一面。以鹿住优婆夷所说广白世尊\n",
              "佛告阿难。彼鹿住优婆夷云何能知众生世间根之优劣。阿难。如来悉知众生世间根之优劣。阿难。或有一犯戒。彼于心解脱.慧解脱不如实知。彼所起犯戒无余灭.无余没.无余欲尽。或有一犯戒。于心解脱.慧解脱如实知。彼所起犯戒无余灭.无余没.无余欲尽。于彼筹量者言。此亦有如是法。彼亦有是法。此则应俱同生一趣.同一受生.同一后世。彼如是筹量者。得长夜非义饶益苦\n",
              "阿难。彼犯戒者。于心解脱.慧解脱不如实知。彼所起犯戒无余灭.无余没.无余欲尽。当知此人是退。非胜进。我说彼人为退分。阿难。有犯戒。彼于心解脱.慧解脱如实知。彼于所起犯戒无余灭.无余没.无余欲尽。当知是人胜进不退。我说彼人为胜进分。自非如来。此二有间。谁能悉知。是故。阿难。莫筹量人人而取。人善筹量人人而病。人筹量人人。自招其患。唯有如来能知人耳。如二犯戒。二持戒亦如是。彼于心解脱.慧解脱不如实知。彼所起持戒无余灭。若掉动者。彼于心解脱.慧解脱不如实知。彼所起掉无余灭。彼若嗔恨者。彼于心解脱.慧解脱不如实知。彼所起嗔恨无余灭。若苦贪者。彼于心解脱.慧解脱如实知。彼所起苦贪无余灭。秽污清净如上说。乃至如来能知人人\n",
              "阿难。鹿住优婆夷愚痴少智。而于如来一向说法心生狐疑。云何。阿难。如来所说。岂有二耶\n",
              "阿难白佛。不也。世尊\n",
              "佛告阿难。善哉。善哉。如来说法若有二者。无有是处。阿难。若富兰那持戒。梨师达多亦同持戒者。所生之趣。富兰那所不能知。梨师达多为生何趣。云何受生。云何后世。若梨师达多所成就智。富兰那亦成就此智者。梨师达多亦不能知彼富兰那当生何趣。云何受生。后世云何。阿难。彼富兰那持戒胜。梨师达多智慧胜。彼俱命终。我说二人同生一趣。同一受生。后世亦同是斯陀含。生兜率天。一来生此究竟苦边。彼二有间。自非如来。谁能得知。是故。阿难。莫量人人。量人人者。自生损减。唯有如来能知人耳\n",
              "佛说此经已。尊者阿难闻佛所说。欢喜奉行\n",
              "(九九一)\n",
              "如是我闻\n",
              "一时。佛住释氏弥城留利邑夏安居。有余比丘于舍卫国祇树给孤独园夏安居。时。彼比丘于晨朝着衣持钵。入舍卫城乞食。次第至鹿住优婆夷舍。鹿住优婆夷遥见比丘来。疾敷床座。请比丘令坐。如上阿难修多罗说\n",
              "时。彼比丘语鹿住优婆夷。姊妹且停。汝那得知众生根之优劣。姊妹。唯有如来能知众生根之优劣。如是说已。从坐起去\n",
              "时。彼比丘三月夏安居讫。作衣竟。持衣钵。往诣弥城留利释氏邑。到已。举衣钵。洗足已。往诣佛所。稽首佛足。退坐一面。以共鹿住优婆夷所论说事向佛广说\n",
              "佛告比丘。鹿住优婆夷云何能知世间众生诸根优劣。唯有如来能知世间众生诸根优劣耳。不离嗔恨.憍慢。时起贪法。不听受法。不学多闻。于法不调伏见。不能时时起解脱心法。比丘。若复有一不离嗔慢。时起贪法。然彼闻法。修学多闻。于善调伏见。时时能起解脱心法。若思量彼。此有是法。彼有是法。此则同一趣.同一受生.同一后世。如是思量者。长得非义不饶益苦。比丘。若复彼人不离嗔慢。时时起贪法。亦不听法。不习多闻。不调伏见。亦不时时得解脱心法。我说此人卑鄙下贱。比丘。若复彼人不离嗔慢。时时起贪法。然彼闻法。乐多闻。调伏诸见。时时能得解脱心法。我说是人第一胜妙。彼二有间。自非如来。谁能别知。是故。比丘。莫量人人。乃至如来能知优劣\n",
              "比丘。复次。有一不离嗔慢。时时起口恶行。余如上说。比丘。复次。有一贤善。安乐同止。欣乐明智。修梵行者乐与同止。而彼不乐闻法。乃至不时时得心法解脱。当知彼人住贤善地。不能转进。贤善地者。谓人.天趣。复次。有一其性贤善。同止安乐。欣乐梵行。以为伴侣。乐闻正法。学习多闻。善调伏见。时时能得解脱心法。当知彼人于贤善地能转胜进。当知此人于正法流有所堪能。此二有间。自非如来。谁能别知。是故。比丘。莫量人人。量人人者。自招其患。唯有如来能知人耳。比丘。鹿住优婆夷愚痴少智。如上修多罗广说\n",
              "佛说此经已。诸比丘闻佛所说。欢喜奉行\n",
              "(九九二)\n",
              "如是我闻\n",
              "一时。佛住舍卫国祇树给孤独园\n",
              "尔时。给孤独长者来诣佛所。稽首佛足。退坐一面。白佛言。世尊。世间有几种福田\n",
              "佛告长者。世间有二种福田。何等为二。学及无学。即说偈言\n",
              "世有学无学，大会常延请\n",
              "正直心真实，身口亦复然\n",
              "是即良福田，施者获大果\n",
              "佛说此经已。给孤独长者闻佛所说。欢喜奉行\n"
            ]
          },
          {
            "id": 36,
            "level": 3,
            "title": "第三十六卷",
            "brief": "",
            "media": "858-36.m4a",
            "page": [
              "（九九三）\n",
              "如是我闻\n",
              "一时。佛住舍卫国祇树给孤独园\n",
              "时。有诸上座比丘随佛左右。依止而住。所谓尊者阿若憍陈如．尊者摩诃迦叶．尊者舍利弗．尊者摩诃目揵连．尊者阿那律陀．尊者二十亿耳．尊者陀罗骠摩罗子．尊者婆那迦婆娑．尊者耶舍舍罗迦毗诃利．尊者富留那．尊者分陀檀尼迦。如此及余上座比丘随佛左右。依止而住\n",
              "时。尊者婆耆舍住舍卫国东园鹿子母讲堂。时。尊者婆耆舍作是念。今日世尊在舍卫国祇树给孤独园。诸上座比丘随佛左右。依止而住。我今当往至世尊所。各各说偈叹诸上座比丘\n",
              "作是念已。往诣佛所。稽首佛足。退住一面。而说偈言\n",
              "上上座比丘　　已断诸贪欲\n",
              "超过诸世间　　一切之积聚\n",
              "深智少言说　　勇猛勤方便\n",
              "道德净明显　　我今稽首礼\n",
              "已伏诸魔怨　　远离于群聚\n",
              "不为五欲缚　　常习于空闲\n",
              "清虚而寡欲　　我今稽首礼\n",
              "遮罗延胜族　　禅思不放逸\n",
              "内心乐正受　　清净离尘秽\n",
              "辩慧显深义　　是故稽首礼\n",
              "所得神通慧　　超诸神通力\n",
              "六神通众中　　自在无所畏\n",
              "神通最胜故　　是故稽首礼\n",
              "于大千世界　　五道诸趣生\n",
              "乃至于梵世　　人天优劣想\n",
              "净天眼悉见　　是故稽首礼\n",
              "精勤方便力　　断除诸爱集\n",
              "坏裂生死网　　心常乐正法\n",
              "离诸悕望想　　超度于彼岸\n",
              "清净无尘秽　　是故稽首礼\n",
              "永离诸恐畏　　无依离财物\n",
              "知足度疑惑　　伏诸魔怨敌\n",
              "身念观清净　　是故稽首礼\n",
              "无有诸世间　　烦恼棘刺林\n",
              "结缚使永除　　三有因缘断\n",
              "精练灭诸垢　　究竟明显现\n",
              "于林离林去　　是故稽首礼\n",
              "无舍宅所依　　幻伪痴恚灭\n",
              "调伏诸爱喜　　出一切见处\n",
              "清净无瑕秽　　是故稽首礼\n",
              "其心自在转　　坚固不倾动\n",
              "智慧大德力　　难伏魔能伏\n",
              "断除无明结　　是故稽首礼\n",
              "大人离闇冥　　寂灭牟尼尊\n",
              "正法离垢过　　光明自显照\n",
              "照一切世界　　是故名为佛\n",
              "地神虚空天　　三十三天子\n",
              "光明悉映障　　是故名为佛\n",
              "度生死有边　　超踰越群众\n",
              "柔弱善调伏　　正觉第一觉\n",
              "断一切结缚　　伏一切异道\n",
              "降一切魔怨　　得无上正觉\n",
              "离尘灭诸垢　　是故稽首礼\n",
              "尊者婆耆舍偈赞叹时。诸比丘闻其所说。皆大欢喜\n",
              "（九九四）\n",
              "如是我闻\n",
              "一时。佛住舍卫国祇树给孤独园\n",
              "时。尊者婆耆舍住舍卫国东园鹿子母讲堂。疾病困笃。尊者富邻尼为看病人。供给供养\n",
              "时。尊者婆耆舍语尊者富邻尼言。汝往诣世尊所。持我语白世尊言。尊者婆耆舍稽首世尊足。问讯世尊少病少恼．起居轻利．得自安乐住不。复作是言。尊者婆耆舍住东园鹿子母讲堂。疾病困笃。欲求见世尊。无力方便堪诣世尊。善哉。世尊。愿往至东园鹿子母讲堂尊者婆耆舍所。哀愍故\n",
              "时。尊者富邻尼即受其语。往诣世尊。稽首佛足。退坐一面。作是言。尊者婆耆舍住东园鹿子母讲堂。疾病困笃。愿见世尊。无力方便堪能奉见。善哉。世尊。愿往东园鹿子母讲堂尊者婆耆舍所。为哀愍故\n",
              "尔时。世尊默然而许\n",
              "时。尊者富邻尼知佛许已。即从坐起。礼佛足而去\n",
              "世尊晡时从禅起。往诣尊者婆耆舍。尊者婆耆舍遥见世尊。凭床欲起\n",
              "尔时。世尊见尊者婆耆舍凭床欲起。语言。婆耆舍。莫自轻动。世尊即坐。问尊者婆耆舍。汝所患苦。为平和可堪忍不。身诸苦痛为增为损\n",
              "如前焰摩迦修多罗广说。乃至我所苦患。转觉其增。不觉其损\n",
              "佛告婆耆舍。我今问汝。随意答我。汝得心不染．不着．不污．解脱．离诸颠倒不\n",
              "婆耆舍白佛言。我心不染．不着．不污．解脱．离诸颠倒\n",
              "佛告婆耆舍。汝云何得心不染．不着．不污．解脱．离诸颠倒\n",
              "婆耆舍白佛。我过去眼识于色。心不顾念。于未来色不欣想。于现在色不着。我过去．未来．现在眼识于色。贪欲爱乐念于彼得尽。无欲．灭．没．息．离．解脱。心解脱已。是故不染．不着．不污．离诸颠倒。正受而住。如是耳．鼻．舌．身．意识。过去于法。心不顾念。未来不欣。现在不着。过去．未来．现在法中。念欲爱尽。无欲．灭．没．息．离．解脱。心解脱已。是故不染．不着．不污．解脱．离诸颠倒。正受而住。唯愿世尊今日最后饶益于我。听我说偈\n",
              "佛告婆耆舍。宜知是时\n",
              "尊者婆耆舍起。正身端坐。系念在前。而说偈言\n",
              "我今住佛前　　稽首恭敬礼\n",
              "于一切诸法　　悉皆得解脱\n",
              "善解诸法相　　深信乐正法\n",
              "世尊等正觉　　世尊为大师\n",
              "世尊降魔怨　　世尊大牟尼\n",
              "灭除一切使　　自度群生类\n",
              "世尊于世间　　诸法悉觉知\n",
              "世间悉无有　　知法过佛者\n",
              "于诸天人中　　亦无与佛等\n",
              "是故我今日　　稽首大精进\n",
              "稽首士之上　　拔诸爱欲刺\n",
              "我今是最后　　得见于世尊\n",
              "稽首日种尊　　暮当般涅槃\n",
              "正智系正念　　于此朽坏身\n",
              "余势之所起　　从今夜永灭\n",
              "三界不复染　　入无余涅槃\n",
              "苦受及乐受　　亦不苦不乐\n",
              "从触因缘生　　于今悉永断\n",
              "苦受及乐受　　亦不苦不乐\n",
              "从触因缘生　　于今悉已知\n",
              "若内及与外　　苦乐等诸受\n",
              "于受无所著　　正智正系心\n",
              "于初中最后　　诸聚无障碍\n",
              "诸聚既已断　　了知受无余\n",
              "明见真实者　　说九十一劫\n",
              "三劫中不空　　有大仙人尊\n",
              "余空无洲依　　唯畏恐怖劫\n",
              "当知大仙人　　乃复出于世\n",
              "安慰诸天人　　开眼离尘冥\n",
              "示悟诸众生　　令觉一切苦\n",
              "苦苦及苦集　　超苦之寂灭\n",
              "贤圣八正道　　安隐趣涅槃\n",
              "世间难得者　　现前悉皆得\n",
              "生世得人身　　演说于正法\n",
              "随己之所欲　　离垢求清净\n",
              "专修其己利　　勿令空无果\n",
              "空过则生忧　　邻于地狱苦\n",
              "于所说正法　　不乐不欲受\n",
              "当久处生死　　轮回息无期\n",
              "长夜怀忧恼　　如商人失财\n",
              "我今众庆集　　无复生老死\n",
              "轮回悉已断　　不复重受生\n",
              "爱识河水流　　于今悉枯竭\n",
              "已拔阴根本　　连锁不相续\n",
              "供养大师毕　　所作者已作\n",
              "重担悉已舍　　有流悉已断\n",
              "不复乐受生　　亦无死可恶\n",
              "正智正系念　　唯待终时至\n",
              "念空野龙象　　六十雄猛兽\n",
              "一旦免枷锁　　逸乐山林中\n",
              "婆耆舍亦然　　大师口生子\n",
              "厌舍于徒众　　正念待时至\n",
              "今告于汝等　　诸来集会者\n",
              "听我最后偈　　其义所饶益\n",
              "生者悉归灭　　诸行无有常\n",
              "速生速死法　　何可久依怙\n",
              "是故强其志　　精勤方便求\n",
              "观察有恐怖　　随顺牟尼道\n",
              "速尽此苦阴　　勿复增轮转\n",
              "佛口所生子　　叹说此偈已\n",
              "长辞于大众　　婆耆舍涅槃\n",
              "彼以慈悲故　　说此无上偈\n",
              "尊者婆耆舍　　如来法生子\n",
              "垂心哀愍故　　说此无上偈\n",
              "然后般涅槃　　一切当敬礼\n",
              "（九九五）\n",
              "如是我闻\n",
              "一时。佛住舍卫国祇树给孤独园\n",
              "时。有一天子。容色绝妙。于后夜时来诣佛所。稽首佛足。退坐一面。身诸光明遍照祇树给孤独园\n",
              "时。彼天子而说偈问佛\n",
              "阿练若比丘　　住于空闲处\n",
              "寂静修梵行　　于一坐而食\n",
              "以何因缘故　　颜色特鲜明\n",
              "尔时。世尊说偈答言\n",
              "于过去无忧　　未来不欣乐\n",
              "现在随所得　　正智系念持\n",
              "饭食系念故　　颜色常鲜泽\n",
              "未来心驰想　　过去追忧悔\n",
              "愚痴火自煎　　如雹断生草\n",
              "时。彼天子复说偈言\n",
              "久见婆罗门　　逮得般涅槃\n",
              "一切怖已过　　永超世恩爱\n",
              "时。彼天子闻佛所说。欢喜随喜。稽首佛足。即没不现\n",
              "（九九六）\n",
              "如是我闻\n",
              "一时。佛住舍卫国祇树给孤独园\n",
              "时。有一天子。容色绝妙。于后夜时来诣佛所。稽首佛足。退坐一面。身诸光明遍照祇树给孤独园\n",
              "时。彼天子而说偈言\n",
              "不欲起憍慢　　善自调其心\n",
              "未曾修寂默　　亦不入正受\n",
              "处林而放逸　　不度死彼岸\n",
              "尔时。世尊说偈答言\n",
              "已离于憍慢　　心常入正受\n",
              "明智善分别　　解脱一切缚\n",
              "独一处闲林　　其心不放逸\n",
              "于彼死魔怨　　疾得度彼岸\n",
              "时。彼天子复说偈言\n",
              "久见婆罗门　　逮得般涅槃\n",
              "一切怖已过　　永超世恩爱\n",
              "时。彼天子闻佛所说。欢喜随喜。稽首佛足。即没不现\n",
              "（九九七）\n",
              "如是我闻\n",
              "一时。佛住舍卫国祇树给孤独园\n",
              "时。有一天子。容色绝妙。于后夜时来诣佛所。稽首佛足。退坐一面。身诸光明遍照祇树给孤独园\n",
              "时。彼天子说偈问佛\n",
              "云何得昼夜　　功德常增长\n",
              "云何得生天　　唯愿为解说\n",
              "尔时。世尊说偈答言\n",
              "种植园果故　　林树荫清凉\n",
              "桥船以济度　　造作福德舍\n",
              "穿井供渴乏　　客舍给行旅\n",
              "如此之功德　　日夜常增长\n",
              "如法戒具足　　缘斯得生天\n",
              "时。彼天子复说偈言\n",
              "久见婆罗门　　逮得般涅槃\n",
              "一切怖已过　　永超世恩爱\n",
              "时。彼天子闻佛所说。欢喜随喜。稽首佛足。即没不现\n",
              "（九九八）\n",
              "如是我闻\n",
              "一时。佛住舍卫国祇树给孤独园\n",
              "时。有一天子。容色绝妙。于后夜时来诣佛所。稽首佛足。退坐一面。身诸光明遍照祇树给孤独园\n",
              "时。彼天子说偈问佛\n",
              "施何得大力　　施何得妙色\n",
              "施何得安乐　　施何得明目\n",
              "修习何等施　　名曰一切施\n",
              "今启问世尊　　愿为分别说\n",
              "尔时。世尊说偈答言\n",
              "施食得大力　　施衣得妙色\n",
              "施乘得安乐　　施灯得明目\n",
              "虚馆以待宾　　是名一切施\n",
              "以法而诲彼　　是则施甘露\n",
              "时。彼天子复说偈言\n",
              "久见婆罗门　　逮得般涅槃\n",
              "一切怖已过　　永超世恩爱\n",
              "时。彼天子闻佛所说。欢喜随喜。稽首佛足。即没不现\n",
              "（九九九）\n",
              "如是我闻\n",
              "一时。佛住舍卫国祇树给孤独园\n",
              "时。有天子名悉鞞梨。容色绝妙。于后夜时来诣佛所。稽首佛足。退坐一面。身诸光明遍照祇树给孤独园\n",
              "时。彼天子而说偈言\n",
              "诸天及世人　　于食悉欣乐\n",
              "颇有诸世间　　福乐自随逐\n",
              "尔时。世尊说偈答言\n",
              "净信心惠施　　此世及后世\n",
              "随其所至处　　福报常影随\n",
              "是故当舍悭　　行无垢惠施\n",
              "施已心欢喜　　此世他世受\n",
              "时。彼悉鞞梨天子白佛言。奇哉。世尊。善说斯义\n",
              "净信心惠施　　此世及他世\n",
              "随其所至处　　福报常影随\n",
              "是故当舍悭　　行无垢惠施\n",
              "施已心欢喜　　此世他世受\n",
              "悉鞞梨天子白佛言。世尊。我自知过去世时曾为国王。名悉鞞梨。于四城门普施为福。于其城内有四交道。亦于其中布施作福\n",
              "时。有第一夫人来语我言。大王大作福德。而我无力修诸福业。我时告言。城东门外布施作福悉皆属汝。时。诸王子复来白我。大王多作功德。夫人亦同。而我无力作诸福业。我今愿得依于大王少作功德。我时答言。城南门外所作施福悉皆属汝。时。有大臣复来白我。今日大王多作功德。夫人．王子悉皆共之。而我无力作诸福业。愿依大王少有所作。我时告言。城西门外所作施福悉皆属汝。时。诸将士复来白我。今日大王多作功德。夫人．太子及诸大臣悉皆共之。唯我无力能修福业。愿依大王得有所作。我时答言。城北门外所作施福悉皆属汝。国中庶民复来白我。今日大王多作功德。夫人．王子．大臣．诸将悉皆共之。唯我无力不能修福。愿依大王少有所作。我时答言。于其城内四交道头所作施福悉属汝等。尔时。国王夫人．王子．大臣．将士．庶民悉皆惠施。作诸功德。我先所作惠施功德于兹则断\n",
              "时。我所使诸作福者。还至我所。为我作礼而白我言。大王当知。诸修福处。夫人．王子．大臣．将士及诸庶民各据其处。行施作福。大王所施于兹则断。我时答言。善男子。诸方边国岁输财物应入我者。分半入库。分其半分。即于彼处惠施作福。彼闻教旨。往诣边国。集诸财物。半送于库。半留于彼惠施作福\n",
              "我先长夜如是惠施作福。长夜常得可爱．可念．可意福报。常受快乐。无有穷极。以斯福业及福果福报。悉皆入于大功德聚数。譬如五大河合为一流。所谓恒河．耶蒲那．萨罗由．伊罗跋提．摩醯。如是五河合为一流。无有人能量其河水百千万亿斗斛之数。彼大河水得为大水聚数。我亦如是。所作功德果．功德报不可称量。悉得入于大功德聚数\n",
              "尔时。悉鞞梨天子闻佛所说。欢喜随喜。稽首佛足。即没不现\n",
              "（一○○○）\n",
              "如是我闻\n",
              "一时。佛住舍卫国祇树给孤独园\n",
              "时。有一天子。容色绝妙。于后夜时来诣佛所。稽首佛足。退坐一面。身诸光明皆悉遍照祇树给孤独园\n",
              "时。彼天子说偈问佛\n",
              "何等人能为　　远游善知识\n",
              "何等人能为　　居家善知识\n",
              "何等人能为　　通财善知识\n",
              "何等人能为　　后世善知识\n",
              "尔时。世尊以偈答言\n",
              "商人之导师　　游行善知识\n",
              "贞祥贤良妻　　居家善知识\n",
              "宗亲相习近　　通财善知识\n",
              "自所修功德　　后世善知识\n",
              "时。彼天子复说偈言\n",
              "久见婆罗门　　逮得般涅槃\n",
              "一切怖已过　　永超世恩爱\n",
              "时。彼天子闻佛所说。欢喜随喜。稽首佛足。即没不现\n",
              "（一○○一）\n",
              "如是我闻\n",
              "一时。佛住舍卫国祇树给孤独园\n",
              "时。有一天子。容色绝妙。于后夜时来诣佛所。稽首佛足。退坐一面。身诸光明遍照祇树给孤独园\n",
              "时。彼天子而说偈言\n",
              "冥运持命去　　故令人短寿\n",
              "为老所侵迫　　而无救护者\n",
              "睹斯老病死　　令人大恐怖\n",
              "唯作诸功德　　乐住至乐所\n",
              "尔时。世尊说偈答言\n",
              "冥运持命去　　故令人短寿\n",
              "为老所侵迫　　而无救护者\n",
              "观此有余过　　令人大恐怖\n",
              "当断世贪爱　　无余涅槃乐\n",
              "时。彼天子复说偈言\n",
              "久见婆罗门　　逮得般涅槃\n",
              "一切怖已过　　永超世恩爱\n",
              "时。彼天子闻佛所说。欢喜随喜。稽首佛足。即没不现\n",
              "（一○○二）\n",
              "如是我闻\n",
              "一时。佛住舍卫国祇树给孤独园\n",
              "时。有一天子。容色绝妙。于后夜时来诣佛所。稽首佛足。退坐一面。身诸光明遍照祇树给孤独园\n",
              "时。彼天子说偈问佛\n",
              "断除于几法　　几法应弃舍\n",
              "而复于几法　　增上方便修\n",
              "几聚应超越　　比丘度駃流\n",
              "尔时。世尊说偈答言\n",
              "断除五舍五　　增修于五根\n",
              "超越五和合　　比丘度流渊\n",
              "时。彼天子复说偈言\n",
              "久见婆罗门　　逮得般涅槃\n",
              "一切怖已过　　永超世恩爱\n",
              "时。彼天子闻佛所说。欢喜随喜。稽首佛足。即没不现\n",
              "（一○○三）\n",
              "如是我闻\n",
              "一时。佛住舍卫国祇树给孤独园\n",
              "时。有天子容色绝妙。于后夜时来诣佛所。稽首佛足。退坐一面。身诸光明遍照祇树给孤独园\n",
              "时。彼天子说偈问佛\n",
              "几人于觉眠　　几人于眠觉\n",
              "几人取尘垢　　几人得清净\n",
              "尔时。世尊说偈答言\n",
              "五人于觉眠　　五人于眠觉\n",
              "五人取于垢　　五人得清净\n",
              "时。彼天子复说偈言\n",
              "久见婆罗门　　逮得般涅槃\n",
              "一切怖已过　　永超世恩爱\n",
              "时。彼天子闻佛所说。欢喜随喜。稽首佛足。即没不现\n",
              "（一○○四）\n",
              "如是我闻\n",
              "一时。佛住舍卫国祇树给孤独园\n",
              "时。有天子容色绝妙。于后夜时来诣佛所。稽首佛足。退坐一面。身诸光明遍照祇树给孤独园\n",
              "时。彼天子而说偈言\n",
              "母子更相喜　　牛主乐其牛\n",
              "众生乐有余　　无乐无余者\n",
              "尔时。世尊说偈答言\n",
              "母子更相忧　　牛主忧其牛\n",
              "有余众生忧　　无余则无忧\n",
              "时。彼天子复说偈言\n",
              "久见婆罗门　　逮得般涅槃\n",
              "一切怖已过　　永超世恩爱\n",
              "时。彼天子闻佛所说。欢喜随喜。稽首佛足。即没不现\n",
              "（一○○五）\n",
              "如是我闻\n",
              "一时。佛住舍卫国祇树给孤独园\n",
              "时。有天子。容色绝妙。于后夜时来诣佛所。稽首佛足。退坐一面。身诸光明遍照祇树给孤独园\n",
              "时。彼天子说偈问佛\n",
              "何等人之物　　何名第一伴\n",
              "以何而活命　　众生何处依\n",
              "尔时。世尊说偈答言\n",
              "田宅众生有　　贤妻第一伴\n",
              "饮食已存命　　业为众生依\n",
              "时。彼天子复说偈言\n",
              "久见婆罗门　　逮得般涅槃\n",
              "一切怖已过　　永超世恩爱\n",
              "时。彼天子闻佛所说。欢喜随喜。稽首佛足。即没不现\n",
              "（一○○六）\n",
              "如是我闻\n",
              "一时。佛住舍卫国祇树给孤独园\n",
              "时。有天子容色绝妙。来诣佛所。稽首佛足。身诸光明遍照祇树给孤独园\n",
              "时。彼天子而说偈言\n",
              "所爱无过子　　财无贵于牛\n",
              "光明无过日　　萨罗无过海\n",
              "尔时。世尊说偈答言\n",
              "爱无过于己　　财无过于谷\n",
              "光明无过慧　　萨罗无过见\n",
              "时。彼天子复说偈言\n",
              "久见婆罗门　　逮得般涅槃\n",
              "一切怖已过　　永超世恩爱\n",
              "时。彼天子闻佛所说。欢喜随喜。稽首佛足。即没不现\n",
              "（一○○七）\n",
              "如是我闻\n",
              "一时。佛住舍卫国祇树给孤独园\n",
              "时。有天子容色绝妙。来诣佛所。稽首礼足。身诸光明遍照祇树给孤独园\n",
              "时。彼天子而说偈言\n",
              "刹利两足尊　　[绛-糸+牛]牛四足胜\n",
              "童英为上妻　　贵生为上子\n",
              "尔时。世尊说偈答言\n",
              "正觉两足尊　　生马四足胜\n",
              "顺夫为贤妻　　漏尽子之上\n",
              "时。彼天子复说偈言\n",
              "久见婆罗门　　逮得般涅槃\n",
              "一切怖已过　　永超世恩爱\n",
              "时。彼天子闻佛所说。欢喜随喜。稽首佛足。即没不现\n",
              "（一○○八）\n",
              "如是我闻\n",
              "一时。佛住舍卫国祇树给孤独园\n",
              "时。有天子容色绝妙。来诣佛所。稽首佛足。身诸光明遍照祇树给孤独园\n",
              "时。彼天子而说偈言\n",
              "从地起众生　　何者为最胜\n",
              "于空堕落者　　复以何胜上\n",
              "凡所祈请处　　何者最第一\n",
              "于诸言语中　　何者为上辩\n",
              "时。有一天子本为田家子。今得生天上。以本习故。即便说偈答彼天子\n",
              "五谷从地生　　是则为最胜\n",
              "种子于空中　　落地为最胜\n",
              "[绛-糸+牛]牛资养人　　是则依中胜\n",
              "爱子有所说　　是则言中胜\n",
              "彼发问天子语答者言。我不问汝。何故多言轻躁妄说。我自说偈问世尊言\n",
              "从地起众生　　何者为最胜\n",
              "于空堕地者　　复以何为胜\n",
              "凡所祈请处　　何者为最胜\n",
              "于诸言语中　　何者为上辩\n",
              "尔时。世尊说偈答言\n",
              "从下踊出者　　三明为最上\n",
              "从空流下者　　三明亦第一\n",
              "贤圣弟子僧　　是师依之上\n",
              "如来之所说　　诸说之最辩\n",
              "时。彼天子复说偈言\n",
              "世间几法起　　几法相顺可\n",
              "世几法取爱　　世几法损减\n",
              "尔时。世尊说偈答言\n",
              "世六法等起　　世六法顺可\n",
              "世六法取爱　　世六法损减\n",
              "时。彼天子复说偈言\n",
              "久见婆罗门　　逮得般涅槃\n",
              "一切怖已过　　永超世恩爱\n",
              "时。彼天子闻佛所说。欢喜随喜。稽首佛足。即没不现\n",
              "（一○○九）\n",
              "如是我闻\n",
              "一时。佛住舍卫国祇树给孤独园\n",
              "时。有天子容色绝妙。于后夜时来诣佛所。稽首佛足。退坐一面。身诸光明遍照祇树给孤独园\n",
              "时。彼天子说偈问佛\n",
              "谁持世间去　　谁拘牵世间\n",
              "何等为一法　　制御于世间\n",
              "尔时。世尊说偈答言\n",
              "心持世间去　　心拘引世间\n",
              "其心为一法　　能制御世间\n",
              "时。彼天子复说偈言\n",
              "久见婆罗门　　逮得般涅槃\n",
              "一切怖已过　　永超世恩爱\n",
              "时。彼天子闻佛所说。欢喜随喜。稽首佛足。即没不现\n",
              "（一○一○）\n",
              "如是我闻\n",
              "一时。佛住舍卫国祇树给孤独园\n",
              "时。有天子容色绝妙。于后夜时来诣佛所。稽首佛足。退坐一面。身诸光明遍照祇树给孤独园\n",
              "时。彼天子说偈问佛\n",
              "谁缚于世间　　谁调伏令解\n",
              "断除何等法　　说名得涅槃\n",
              "尔时。世尊说偈答言\n",
              "欲能缚世间　　调伏欲解脱\n",
              "断除爱欲者　　说名得涅槃\n",
              "时。彼天子复说偈言\n",
              "久见婆罗门　　逮得般涅槃\n",
              "一切怖已过　　永超世恩爱\n",
              "时。彼天子闻佛所说。欢喜随喜。稽首佛足。即没不现\n",
              "（一○一一）\n",
              "如是我闻\n",
              "一时。佛住舍卫国祇树给孤独园\n",
              "时。有一天子。容色绝妙。于后夜时来诣佛所。稽首佛足。退坐一面。身诸光明遍照祇树给孤独园\n",
              "时。彼天子说偈问佛\n",
              "谁掩于世间　　谁遮络世间\n",
              "谁结缚众生　　何处建立世\n",
              "尔时。世尊说偈答言\n",
              "衰老掩世间　　死遮络世间\n",
              "爱系缚众生　　法建立世间\n",
              "时。彼天子复说偈言\n",
              "久见婆罗门　　逮得般涅槃\n",
              "一切怖已过　　永超世恩爱\n",
              "时。彼天子闻佛所说。欢喜随喜。稽首佛足。即没不现\n",
              "（一○一二）\n",
              "如是我闻\n",
              "一时。佛住舍卫国祇树给孤独园\n",
              "时。有一天子。容色绝妙。于后夜时来诣佛所。稽首佛足。退坐一面。身诸光明遍照祇树给孤独园\n",
              "时。彼天子说偈问佛\n",
              "谁隐彼世间　　谁系于世间\n",
              "谁忆于众生　　谁建众生幢\n",
              "尔时。世尊说偈答言\n",
              "无明覆世间　　爱结缚众生\n",
              "隐覆忆众生　　我慢众生幢\n",
              "时。彼天子即复说偈而问佛言\n",
              "谁无有覆盖　　谁复无爱结\n",
              "谁即出隐覆　　谁不建慢幢\n",
              "尔时。世尊说偈答言\n",
              "如来等正觉　　正智心解脱\n",
              "不为无明覆　　亦无爱结系\n",
              "超出于隐覆　　摧灭我慢幢\n",
              "时。彼天子复说偈言\n",
              "久见婆罗门　　逮得般涅槃\n",
              "一切怖已过　　永超世恩爱\n",
              "时。彼天子闻佛所说。欢喜随喜。稽首佛足。即没不现\n",
              "（一○一三）\n",
              "如是我闻\n",
              "一时。佛住舍卫国祇树给孤独园\n",
              "时。有一天子。容色绝妙。于后夜时来诣佛所。稽首佛足。退坐一面。身诸光明遍照祇树给孤独园\n",
              "时。彼天子说偈问佛\n",
              "何等为上士　　所有资财物\n",
              "云何善修习　　而致于安乐\n",
              "云何众味中　　得为最上味\n",
              "云何众生中　　得为第一寿\n",
              "尔时。世尊说偈答言\n",
              "清净信乐心　　名士夫胜财\n",
              "修行于正法　　能招安乐果\n",
              "真谛之妙说　　是则味之上\n",
              "贤圣智慧命　　是为寿中最\n",
              "时。彼天子复说偈言\n",
              "久见婆罗门　　逮得般涅槃\n",
              "一切怖已过　　永超世恩爱\n",
              "时。彼天子闻佛所说。欢喜随喜。稽首佛足。即没不现\n",
              "（一○一四）\n",
              "如是我闻\n",
              "一时。佛住舍卫国祇树给孤独园\n",
              "时。有一天子。容色绝妙。于后夜时来诣佛所。稽首佛足。退坐一面。身诸光明遍照祇树给孤独园\n",
              "时。彼天子说偈问佛\n",
              "云何为比丘　　同己之第二\n",
              "云何为比丘　　随顺教授者\n",
              "比丘于何处　　游心自娱乐\n",
              "娱乐彼处已　　能断诸结缚\n",
              "尔时。世尊说偈答言\n",
              "信为同己二　　智慧教授者\n",
              "涅槃喜乐处　　比丘断结缚\n",
              "时。彼天子复说偈言\n",
              "久见婆罗门　　逮得般涅槃\n",
              "一切怖已过　　永超世恩爱\n",
              "时。彼天子闻佛所说。欢喜随喜。稽首佛足。即没不现\n",
              "（一○一五）\n",
              "如是我闻\n",
              "一时。佛住舍卫国祇树给孤独园\n",
              "时。有天子容色绝妙。于后夜时来诣佛所。稽首佛足。身诸光明遍照祇树给孤独园\n",
              "时。彼天子说偈问佛\n",
              "云何善至老　　云何善建立\n",
              "云何为人宝　　云何贼不夺\n",
              "尔时。世尊说偈答言\n",
              "正戒善至老　　净信善建立\n",
              "智慧为人宝　　功德贼不夺\n",
              "时。彼天子复说偈言\n",
              "久见婆罗门　　逮得般涅槃\n",
              "一切怖已过　　永超世恩爱\n",
              "时。彼天子闻佛所说。欢喜随喜。稽首佛足。即没不现\n",
              "（一○一六）\n",
              "如是我闻\n",
              "一时。佛在舍卫国祇树给孤独园\n",
              "时。有天子容色绝妙。来诣佛所。稽首佛足。身诸光明遍照祇树给孤独园\n",
              "时。彼天子说偈问佛\n",
              "何法生众生　　何等前驱驰\n",
              "云何起生死　　何者不解脱\n",
              "尔时。世尊说偈答言\n",
              "爱欲生众生　　意在前驱驰\n",
              "众生起生死　　苦法不解脱\n",
              "时。彼天子复说偈言\n",
              "久见婆罗门　　逮得般涅槃\n",
              "一切怖已过　　永超世恩爱\n",
              "时。彼天子闻佛所说。欢喜随喜。稽首佛足。即没不现\n",
              "（一○一七）\n",
              "如是我闻\n",
              "一时。佛在舍卫国祇树给孤独园\n",
              "时。有天子容色绝妙。于后夜时来诣佛所。稽首佛足。身诸光明遍照祇树给孤独园\n",
              "时。彼天子说偈问佛\n",
              "何法生众生　　何等前驱驰\n",
              "云何起生死　　何法可依怙\n",
              "尔时。世尊说偈答言\n",
              "爱欲生众生　　意在前驱驰\n",
              "众生起生死　　业者可依怙\n",
              "时。彼天子复说偈言\n",
              "久见婆罗门　　逮得般涅槃\n",
              "一切怖已过　　永超世恩爱\n",
              "时。彼天子闻佛所说。欢喜随喜。稽首佛足。即没不现\n",
              "（一○一八）\n",
              "如是我闻\n",
              "一时。佛在舍卫国祇树给孤独园\n",
              "时。有天子容色绝妙。于后夜时来诣佛所。稽首佛足。身诸光明遍照祇树给孤独园\n",
              "时。彼天子说偈问佛\n",
              "何法生众生　　何等前驱驰\n",
              "云何起生死　　何法甚可畏\n",
              "尔时。世尊说偈答言\n",
              "爱欲生众生　　意在前驱驰\n",
              "众生起生死　　业为甚可畏\n",
              "时。彼天子复说偈言\n",
              "久见婆罗门　　逮得般涅槃\n",
              "一切怖已过　　永超世恩爱\n",
              "时。彼天子闻佛所说。欢喜随喜。稽首佛足。即没不现\n",
              "（一○一九）\n",
              "如是我闻\n",
              "一时。佛在舍卫国祇树给孤独园\n",
              "时。有天子容色绝妙。于后夜时来诣佛所。稽首佛足。身诸光明遍照祇树给孤独园\n",
              "时。彼天子说偈问佛\n",
              "何名为非道　　云何日夜迁\n",
              "云何垢梵行　　云何累世间\n",
              "尔时。世尊说偈答言\n",
              "贪欲名非道　　寿命日夜迁\n",
              "女人梵行垢　　女则累世间\n",
              "炽然修梵行　　已洗诸非小\n",
              "时彼天子复说偈言\n",
              "久见婆罗门　　逮得般涅槃\n",
              "一切怖已过　　永超世恩爱\n",
              "时。彼天子闻佛所说。欢喜随喜。稽首佛足。即没不现\n",
              "（一○二○）\n",
              "如是我闻\n",
              "一时。佛在舍卫国祇树给孤独园\n",
              "时。有天子容色绝妙。于后夜时来诣佛所。稽首佛足。身诸光明遍照祇树给孤独园\n",
              "时。彼天子说偈问佛\n",
              "何法映世间　　何法无有上\n",
              "何等为一法　　普制御众生\n",
              "尔时。世尊说偈答言\n",
              "名者映世间　　名者世无上\n",
              "唯有一名法　　能制御世间\n",
              "时。彼天子复说偈言\n",
              "久见婆罗门　　逮得般涅槃\n",
              "一切怖已过　　永超世恩爱\n",
              "时。彼天子闻佛所说。欢喜随喜。稽首佛足。即没不现\n",
              "（一○二一）\n",
              "如是我闻\n",
              "一时。佛在舍卫国祇树给孤独园\n",
              "时。有天子容色绝妙。于后夜时来诣佛所。稽首佛足。身诸光明遍照祇树给孤独园\n",
              "时。彼天子说偈问佛\n",
              "何法为偈因　　以何庄严偈\n",
              "偈者何所依　　何者为偈体\n",
              "尔时。世尊说偈答言\n",
              "欲者是偈因　　文字庄严偈\n",
              "名者偈所依　　造作为偈体\n",
              "时。彼天子复说偈言\n",
              "久见婆罗门　　逮得般涅槃\n",
              "一切怖已过　　永超世恩爱\n",
              "时。彼天子闻佛所说。欢喜随喜。稽首佛足。即没不现\n",
              "（一○二二）\n",
              "如是我闻\n",
              "一时。佛住舍卫国祇树给孤独园\n",
              "时。有天子容色绝妙。于后夜时来诣佛所。稽首佛足。却坐一面。身诸光明遍照祇树给孤独园\n",
              "时。彼天子说偈问佛\n",
              "云何知车乘　　云何复知火\n",
              "云何知国土　　云何知妻妇\n",
              "尔时。世尊说偈答言\n",
              "见幢盖知车　　见烟则知火\n",
              "见王知国土　　见夫知其妻\n",
              "时。彼天子复说偈言\n",
              "久见婆罗门　　逮得般涅槃\n",
              "一切怖已过　　永超世恩爱\n",
              "时。彼天子闻佛所说。欢喜随喜。稽首佛足。即没不现\n"
            ]
          },
          {
            "id": 37,
            "level": 3,
            "title": "第三十七卷",
            "brief": "",
            "media": "858-37.m4a",
            "page": [
              "（一○二三）\n",
              "如是我闻\n",
              "一时。佛住舍卫国祇树给孤独园。时。有尊者叵求那住东园鹿母讲堂。疾病困笃\n",
              "尊者阿难往诣佛所。稽首礼足。退住一面。白佛言。世尊。尊者叵求那住东园鹿母讲堂。疾病困笃。如是病比丘多有死者。善哉。世尊。愿至东园鹿母讲堂尊者叵求那所。以哀愍故\n",
              "尔时。世尊默然而许。至日晡时。从禅觉。往诣东园鹿母讲堂。至尊者叵求那房。敷座而坐。为尊者叵求那种种说法。示教照喜。示教照喜已。从坐起去\n",
              "尊者叵求那。世尊去后。寻即命终。当命终时。诸根喜悦。颜貌清净。肤色鲜白\n",
              "时。尊者阿难供养尊者叵求那舍利已。往诣佛所。稽首佛足。却住一面。白佛言。世尊。尊者叵求那。世尊来后。寻便命终。临命终时。诸根喜悦。肤色清净。鲜白光泽。不审世尊。彼当生何趣。云何受生。后世云何\n",
              "佛告阿难。若有比丘先未病时。未断五下分结。若觉病起。其身苦患。心不调适。生分微弱。得闻大师教授．教诫种种说法。彼闻法已。断五下分结。阿难。是则大师教授设法福利\n",
              "复次。阿难。若有比丘先未病时。未断五下分结。然后病起。身遭苦患。生分转微。不蒙大师教授．教诫说法。然遇诸余多闻大德修梵行者教授．教诫说法。得闻法已。断五下分结。阿难。是名教授．教诫听法福利\n",
              "复次。阿难。若比丘先未病时。不断五下分结。乃至生分微弱。不闻大师教授．教诫说法。复不闻余多闻大德诸梵行者教授．教诫说法。然彼先所受法。独静思惟。称量观察。得断五下分结。阿难。是名思惟观察先所闻法所得福利\n",
              "复次。阿难。若有比丘先未病时。断五下分结。不得无上爱尽解脱。不起诸漏。心善解脱。然后得病。身遭苦患。生分微弱。得闻大师教授．教诫说法。得无上爱尽解脱。不起诸漏。离欲解脱。阿难。是名大师说法福利\n",
              "复次。阿难。若有比丘先未病时。断五下分结。不得无上爱尽解脱。不起诸漏。离欲解脱。觉身病起。极遭苦患。不得大师教授．教诫说法。然得诸余多闻大德诸梵行者教授．教诫说法。得无上爱尽解脱。不起诸漏。离欲解脱。阿难。是名教授教诫闻法福利\n",
              "复次。阿难。若有比丘先未病时。断五下分结。不得无上爱尽解脱。不起诸漏。离欲解脱。其身病起。极生苦患。不得大师教授．教诫说法。不得诸余多闻大德教授．教诫说法。然先所闻法。独一静处。思惟称量观察。得无上爱尽解脱。不起诸漏。离欲解脱。阿难。是名思惟先所闻法所得福利\n",
              "何缘叵求那比丘不得诸根欣悦。色貌清净。肤体鲜泽。叵求那比丘先未病时。未断五下分结。彼亲从大师闻教授．教诫说法。断五下分结。世尊为彼尊者叵求那受阿那含记\n",
              "佛说此经已。尊者阿难闻佛所说。欢喜随喜。作礼而去\n",
              "（一○二四）\n",
              "如是我闻\n",
              "一时。佛住舍卫国祇树给孤独园\n",
              "尔时。尊者阿湿波誓住东园鹿母讲堂。身遭重病。极生苦患。尊者富邻尼瞻视供给。如前跋迦梨修多罗广说。谓说三受。乃至转增无损\n",
              "佛告阿湿波誓。汝莫变悔\n",
              "阿湿波誓白佛言。世尊。我实有变悔\n",
              "佛告阿湿波誓。汝得无破戒耶\n",
              "阿湿波誓白佛言。世尊。我不破戒\n",
              "佛告阿湿波誓。汝不破戒。何为变悔\n",
              "阿湿波誓白佛言。世尊。我先未病时。得身息乐正受多修习。我于今日不复能得入彼三昧。我作是思惟。将无退失是三昧耶\n",
              "佛告阿湿波誓。我今问汝。随意答我。阿湿波誓。汝见色即是我．异我．相在不\n",
              "阿湿波誓白佛言。不也。世尊\n",
              "复问。汝见受．想．行．识是我．异我．相在不\n",
              "阿湿波誓白佛言。不也。世尊\n",
              "佛告阿湿波誓。汝既不见色是我．异我．相在。不见受．想．行．识是我．异我．相在。何故变悔\n",
              "阿湿波誓白佛言。世尊。不正思惟故\n",
              "佛告阿湿波誓。若沙门．婆罗门三昧坚固。三昧平等。若不得入彼三昧。不应作念。我于三昧退减。若复圣弟子不见色是我．异我．相在。不见受．想．行．识是我．异我．相在。但当作是觉知。贪欲永尽无余。嗔恚．愚痴永尽无余。贪．恚．痴永尽无余已。一切漏尽。无漏心解脱．慧解脱。现法自知作证。我生已尽。梵行已立。所作已作。自知不受后有\n",
              "佛说是法时。尊者阿湿波誓不起诸漏。心得解脱。欢喜踊悦。欢喜踊悦故。身病即除\n",
              "佛说此经。令尊者阿湿波誓欢喜随喜已。从坐起而去\n",
              "差摩迦修多罗如五受阴处说\n",
              "（一○二五）\n",
              "如是我闻\n",
              "一时。佛住舍卫国祇树给孤独园。时。有异比丘年少新学。于此法．律出家未久。少知识。独一客旅。无人供给。住边聚落客僧房中。疾病困笃\n",
              "时。有众多比丘诣佛所。稽首礼足。却坐一面。白佛言。世尊。有一比丘年少新学。乃至疾病困笃。住边聚落客僧房中。有是病比丘多死无活。善哉。世尊。往彼住处。以哀愍故\n",
              "尔时。世尊默然而许。即日晡时从禅觉。至彼住处\n",
              "彼病比丘遥见世尊。扶床欲起\n",
              "佛告比丘。息卧勿起。云何。比丘。苦患宁可忍不。如前差摩迦修多罗广说。如是三受。乃至病苦但增不损\n",
              "佛告病比丘。我今问汝。随意答我。汝得无变悔耶\n",
              "病比丘白佛。实有变悔。世尊\n",
              "佛告病比丘。汝得无犯戒耶\n",
              "病比丘白佛言。世尊。实不犯戒\n",
              "佛告病比丘。汝若不犯戒。何为变悔\n",
              "病比丘白佛。世尊。我年幼稚出家未久。于过人法胜妙知见未有所得。我作是念。命终之时。知生何处。故生变悔\n",
              "佛告比丘。我今问汝。随意答我。云何。比丘。有眼故有眼识耶\n",
              "比丘白佛。如是。世尊\n",
              "复问。比丘。于意云何。有眼识故有眼触．眼触因缘生内受。若苦．若乐．不苦不乐耶\n",
              "比丘白佛。如是。世尊。耳．鼻．舌．身．意亦如是说\n",
              "云何。比丘。若无眼则无眼识耶\n",
              "比丘白佛。如是。世尊\n",
              "复问。比丘。若无眼识则无眼触耶。若无眼触。则无眼触因缘生内受。若苦．若乐．不苦不乐耶\n",
              "比丘白佛。如是。世尊。耳．鼻．舌．身．意亦如是说\n",
              "是故。比丘。当善思惟如是法。得善命终。后世亦善。尔时。世尊为病比丘种种说法。示教照喜已。从坐起去\n",
              "时。病比丘。世尊去后。寻即命终。临命终时。诸根喜悦。颜貌清净。肤色鲜白\n",
              "时。众多比丘诣佛所。稽首礼足。退坐一面。白佛言。世尊。彼年少比丘疾病困笃。尊者今已命终。当命终时。诸根喜悦。颜貌清净。肤色鲜白。云何。世尊。如是比丘当生何处。云何受生。后世云何\n",
              "佛告诸比丘。彼命过比丘是真宝物。闻我说法。分明解了。于法无畏。得般涅槃。汝等但当供养舍利\n",
              "世尊尔时为彼比丘受第一记\n",
              "佛说此经已。诸比丘闻佛所说。欢喜奉行\n",
              "（一○二六）\n",
              "如是我闻\n",
              "一时。佛住舍卫国祇树给孤独园。如上说。差别者。谛听。善思。当为汝说。若彼比丘作如是念。我此识身及外境界一切相。无有我．我所见．我慢系着使。及心解脱．慧解脱。现法自知作证具足住。于此识身及外境界一切相。无有我．我所见．我慢系着使。及彼心解脱．慧解脱。现法自知作证具足住。彼比丘。我此识身及外境界一切相。无有我．我所见．我慢系着使。及心解脱．慧解脱。现法自知作证具足住。于此识身及外境界一切相。无有我．我所见．我慢系着使。及心解脱．慧解脱。现法自知作证具足住。若彼比丘于此识身及外境界一切相。无有我．我所见．我慢系着使。及心解脱．慧解脱。现法自知作证具足住。于此识身及外境界一切相。无有我．我所见．我慢系着使。及彼心解脱．慧解脱。现法自知作证具足住者。是名比丘断爱欲。转诸结。止慢无间等。究竟苦边\n",
              "佛说此经已。诸比丘闻佛所说。欢喜奉行\n",
              "（一○二七）\n",
              "如是我闻\n",
              "一时。佛住舍卫国祇树给孤独园。如上说。差别者。乃至佛告病比丘。汝不自犯戒耶\n",
              "比丘白佛言。世尊。我不以持净戒故。于世尊所修梵行\n",
              "佛告比丘。汝以何等法故。于我所修梵行\n",
              "比丘白佛。为离贪欲故。于世尊所修梵行。为离嗔恚．愚痴故。于世尊所修梵行\n",
              "佛告比丘。如是。如是。汝正应为离贪欲故。于我所修梵行。离嗔恚．愚痴故。于我所修梵行。比丘。贪欲缠故。不得离欲。无明缠故。慧不清净。是故。比丘。于欲离欲心解脱。离无明故慧解脱。若比丘于欲离欲心解脱身作证。离无明故慧解脱。是名比丘断诸爱欲。转结缚。止慢无间等。究竟苦边。是故。比丘。于此法善思惟。如前广说。乃至受第一记\n",
              "佛说此经已。诸比丘闻佛所说。欢喜随喜。作礼而去\n",
              "（一○二八）\n",
              "如是我闻\n",
              "一时。佛住舍卫国祇树给孤独园。时。有众多比丘集于伽梨隶讲堂。时。多有比丘疾病\n",
              "尔时。世尊晡时从禅觉。往至伽梨隶讲堂。于大众前敷座而坐。坐已。告诸比丘。当正念正智以待时。是则为我随顺之教。比丘。云何为正念。谓比丘内身身观念处。精勤方便。正念正智。调伏世间贪忧。外身身观念处．内外身身观念处。内受．外受．内外受。内心．外心．内外心。内法．外法．内外法法观念处。精勤方便。正念正智。调伏世间贪忧。是名比丘正忆念\n",
              "云何正智。谓比丘若来若去。正知而住。瞻视观察。屈申俯仰。执持衣钵。行．住．坐．卧．眠．觉。乃至五十．六十。依语默正智行。比丘。是名正智\n",
              "如是。比丘。正念正智住者能起乐受。有因缘。非无因缘。云何因缘。谓缘于身。作是思惟。我此身无常有为。心因缘生。乐受亦无常有为。心因缘生。身及乐受观察无常。观察生灭。观察离欲。观察灭尽。观察舍彼。观察身及乐受无常。乃至舍已。若于身及乐受贪欲使者永不复使\n",
              "如是。正念正智生苦受因缘。非不因缘。云何为因缘。如是缘身。作是思惟。我此身无常有为。心因缘生。苦受亦无常有为。心因缘生。身及苦受观察无常。乃至舍。于此及苦受嗔恚所使。永不复使\n",
              "如是。正念正智生不苦不乐受因缘。非不因缘。云何因缘。谓身因缘。作是思惟。我此身无常有为。心因缘生。彼不苦不乐受亦无常有为。心因缘生。彼身及不苦不乐受观察无常。乃至舍。若所有身及不苦不乐受无明使使。使永不复使。多闻圣弟子如是观者。于色厌离。于受．想．行．识厌离。厌离已离欲。离欲已解脱。解脱知见。我生已尽。梵行已立。所作已作。自知不受后有\n",
              "尔时。世尊即说偈言\n",
              "乐觉所觉时　　莫能知乐觉\n",
              "贪欲使所使　　不见于出离\n",
              "苦受所觉时　　莫能知苦受\n",
              "嗔恚使所使　　不见出离道\n",
              "不苦不乐受　　等正觉所说\n",
              "彼亦不能知　　终不度彼岸\n",
              "若比丘精勤　　正智不倾动\n",
              "于彼一切受　　黠慧能悉知\n",
              "能知诸受已　　现法尽诸漏\n",
              "依慧而命终　　涅槃不堕数\n",
              "佛说此经已。诸比丘闻佛所说。欢喜奉行\n",
              "（一○二九）\n",
              "如是我闻\n",
              "一时。佛住舍卫国祇树给孤独园。如上说。时。有众多比丘集会迦梨隶讲堂。多有疾病。如上说。差别者。乃至圣弟子如是观者。于色解脱。于受．想．行．识解脱。我说是等解脱生．老．病．死\n",
              "尔时。世尊即说偈言\n",
              "智慧多闻者　　非不觉诸受\n",
              "若于苦乐受　　分别谛明了\n",
              "当知坚固事　　凡夫有升降\n",
              "于乐不染着　　于苦不倾动\n",
              "知受不受生　　依于贪恚觉\n",
              "断除斯等已　　其心善解脱\n",
              "系念缘妙境　　正向待终期\n",
              "若比丘精勤　　正智不倾动\n",
              "于此一切受　　慧者能觉知\n",
              "了知诸受已　　现法尽诸漏\n",
              "依慧而命终　　涅槃不堕数\n",
              "佛说此经已。诸比丘欢喜。作礼而去\n",
              "（一○三○）\n",
              "如是我闻\n",
              "一时。佛住舍卫国祇树给孤独园\n",
              "尔时。给孤独长者得病。身极苦痛。世尊闻已。晨朝着衣持钵。入舍卫城乞食。次第乞食至给孤独长者舍\n",
              "长者遥见世尊。冯床欲起\n",
              "世尊见已。即告之言。长者勿起。增其苦患。世尊即坐。告长者言。云何。长者。病可忍不。身所苦患。为增．为损\n",
              "长者白佛。甚苦。世尊。难可堪忍\n",
              "乃至说三受。如差摩修多罗广说。乃至苦受但增不损\n",
              "佛告长者。当如是学。于佛不坏净。于法．僧不坏净。圣戒成就\n",
              "长者白佛。如世尊说四不坏净。我有此法。此法中有我。世尊。我今于佛不坏净。法．僧不坏净。圣戒成就\n",
              "佛告长者。善哉。善哉。即记长者得阿那含果\n",
              "长者白佛。唯愿世尊今于此食。尔时。世尊默而许之\n",
              "长者即敕办种种净美饮食。供养世尊。世尊食已。为长者种种说法。示教照喜已。从坐起而去\n",
              "（一○三一）\n",
              "如是我闻\n",
              "一时。佛住舍卫国祇树给孤独园\n",
              "时。尊者阿难闻给孤独长者身遭苦患。往诣其舍。长者遥见阿难。冯床欲起。乃至说三受。如前叉摩修多罗广说。乃至苦患但增不损\n",
              "时。尊者阿难告长者言。勿恐怖。若愚痴无闻凡夫不信于佛。不信法．僧。圣戒不具。故有恐怖。亦畏命终及后世苦。汝今不信已断．已知。于佛净信具足。于法．僧净信具足。圣戒成就\n",
              "长者白尊者阿难。我今何所恐怖。我始于王舍城寒林中丘塳间见世尊。即得于佛不坏净。于法．僧不坏净。圣戒成就。自从是来。家有钱财悉与佛．弟子。比丘．比丘尼．优婆塞．优婆夷共\n",
              "尊者阿难言。善哉。长者。汝自记说是须陀洹果\n",
              "长者白尊者阿难。可就此食\n",
              "尊者阿难默然受请\n",
              "即办种种净美饮食。供养尊者阿难。食已。复为长者种种说法。示教照喜已。从坐起而去\n",
              "（一○三二）\n",
              "如是我闻\n",
              "一时。佛住舍卫国祇树给孤独园\n",
              "尔时。尊者舍利弗闻给孤独长者身遭苦患。闻已。语尊者阿难。知不。给孤独长者身遭苦患。当共往看。尊者阿难默然而许\n",
              "时。尊者舍利弗与尊者阿难共诣给孤独长者舍。长者遥见尊者舍利弗。扶床欲起。乃至说三种受。如叉摩修多罗广说。身诸苦患转增无损\n",
              "尊者舍利弗告长者言。当如是学。不着眼。不依眼界生贪欲识。不着耳．鼻．舌．身。意亦不着。不依意界生贪欲识。不着色。不依色界生贪欲识。不着声．香．味．触．法。不依法界生贪欲识。不着于地界。不依地界生贪欲识。不着于水．火．风．空．识界。不依识界生贪欲识。不着色阴。不依色阴生贪欲识。不着受．想．行．识阴。不依识阴生贪欲识\n",
              "时。给孤独长者悲叹流泪。尊者阿难告长者言。汝今怯劣耶\n",
              "长者白阿难。不怯劣也。我自顾念。奉佛以来二十余年。未闻尊者舍利弗说深妙法。如今所闻\n",
              "尊者舍利弗告长者言。我亦久来未尝为诸长者说如是法\n",
              "长者白尊者舍利弗。有居家白衣。有胜信．胜念．胜乐。不闻深法。而生退没。善哉。尊者舍利弗。当为居家白衣说深妙法。以哀愍故。尊者舍利弗。今于此食。尊者舍利弗等默然受请\n",
              "即设种种净美饮食。恭敬供养。食已。复为长者种种说法。示教照喜。示教照喜已。即从坐起而去\n",
              "（一○三三）\n",
              "达磨提离长者修多罗亦如世尊为给孤独长者初修多罗广说。第二修多罗亦如是说。差别者。若复长者依此四不坏净已。于上修习六念。谓念如来事。乃至念天\n",
              "长者白佛言。世尊。依四不坏净。于上修六随念。我今悉成就。我常修念如来事。乃至念天\n",
              "佛告长者。善哉。善哉。汝今自记阿那含果\n",
              "长者白佛。唯愿世尊受我请食。尔时。世尊默然受请\n",
              "长者知佛受请已。即具种种净美饮食。恭敬供养。世尊食已。复为长者种种说法。示教照喜已。从坐起而去\n",
              "（一○三四）\n",
              "如是我闻\n",
              "一时。佛住王舍城迦兰陀竹园\n",
              "时。有长寿童子。是树提长者孙子。身婴重病\n",
              "尔时。世尊闻长寿童子身婴重病。晨朝着衣持钵。入王舍城乞食。次第到长寿童子舍。长寿童子遥见世尊。扶床欲起。乃至说三受。如叉摩修多罗广说。乃至病苦但增无损。是故。童子。当如是学。于佛不坏净。于法．僧不坏净。圣戒成就。当如是学\n",
              "童子白佛言。世尊。如世尊说四不坏净。我今悉有。我常于佛不坏净。于法．僧不坏净。圣戒成就\n",
              "佛告童子。汝当依四不坏净。于上修习六明分想。何等为六。谓一切行无常想．无常苦想．苦无我想．观食想．一切世间不可乐想．死想\n",
              "童子白佛言。如世尊说。依四不坏净。修习六明分想。我今悉有。然我作是念。我命终后。不知我祖父树提长者当云何\n",
              "尔时。树提长者语长寿童子言。汝于我所。故念且停。汝今且听世尊说法。思惟忆念。可得长夜福利安乐饶益\n",
              "时。长寿童子言。我于一切诸行当作无常想．无常苦想．苦无我想．观食想．一切世间不可乐想．死想。常现在前\n",
              "佛告童子。汝今自记斯陀含果\n",
              "长寿童子白佛言。世尊。唯愿世尊住我舍食。尔时世尊默然而许\n",
              "长寿童子即办种种净美饮食。恭敬供养。世尊食已。复为童子种种说法。示教照喜已。从坐起而去\n",
              "（一○三五）\n",
              "如是我闻\n",
              "一时。佛住波罗[木*奈]国仙人住处鹿野苑中\n",
              "时。婆薮长者身遭苦患\n",
              "尔时。世尊闻婆薮长者身遭苦患。如前达摩提那长者修多罗广说。得阿那含果记。乃至从坐起而去\n",
              "（一○三六）\n",
              "如是我闻\n",
              "一时。佛住迦毗罗卫国尼拘律园中\n",
              "时。有释氏沙罗疾病委笃\n",
              "尔时。世尊闻释氏沙罗疾病委笃。晨朝着衣持钵。入迦维罗卫国乞食。次到释氏沙罗舍。释氏沙罗遥见世尊。扶床欲起。乃至说三受。如差摩迦修多罗广说。乃至患苦但增不损。是故。释氏沙罗。当如是学。于佛不坏净。于法．僧不坏净。圣戒成就\n",
              "释氏沙罗白佛言。如世尊说。于佛不坏净。于法．僧不坏净。圣戒成就。我悉有之。我常于佛不坏净。于法．僧不坏净。圣戒成就\n",
              "佛告释氏沙罗。是故。汝当依佛不坏净。法．僧不坏净。圣戒成就。于上修习五喜处。何等为五。谓念如来事。乃至自所施法\n",
              "释氏沙罗白佛言。如世尊说。依四不坏净。修五喜处。我亦有之。我常念如来事。乃至自所施法\n",
              "佛言。善哉。善哉。汝今自记斯陀含果\n",
              "沙罗白佛。唯愿世尊今我舍食。尔时。世尊默然而许\n",
              "沙罗长者即办种种净美饮食。恭敬供养。世尊食已。复为沙罗长者种种说法。示教照喜已。从坐起而去\n",
              "（一○三七）\n",
              "如是我闻\n",
              "一时。佛住那梨聚落曲谷精舍\n",
              "尔时。耶输长者疾病困笃。如是。乃至得阿那含果记。如达摩提那修多罗广说\n",
              "（一○三八）\n",
              "如是我闻\n",
              "一时。佛住瞻婆国竭伽池侧。时。有摩那提那长者疾病新差\n",
              "时。摩那提长者语一士夫言。善男子。汝往尊者阿那律所。为我稽首阿那律足。问讯起居轻利．安乐住不。明日通身四人愿受我请。若受请者。汝复为我白言。我俗人多有王家事。不能得自往奉迎。唯愿尊者时到。通身四人来赴我请。哀愍故\n",
              "时。彼男子受长者教。诣尊者阿那律所。稽首礼足。白言尊者。摩那提那长者敬礼问讯。少病少恼．起居轻利．安乐住不。唯愿尊者通身四人明日日中。哀受我请。时。尊者阿那律默然受请\n",
              "时。彼士夫复以摩那提那长者语白尊者阿那律。我是俗人。多有王家事。不得躬自奉迎。唯愿尊者通身四人明日日中。哀受我请。怜愍故\n",
              "尊者阿那律陀言。汝且自安。我自知时。明日通身四人往诣其舍\n",
              "时。彼士夫受尊者阿那律教。还白长者。阿梨。当知我已诣尊者阿那律。具宣尊意。尊者阿那律言。汝且自安。我自知时\n",
              "彼长者摩那提那夜办净美饮食。晨朝复告彼士夫。汝往至彼尊者阿那律所。白言。时到\n",
              "时。彼士夫即受教。行诣尊者阿那律所。稽首礼足。白言。供具已办。唯愿知时\n",
              "时。尊者阿那律着衣持钵。通身四人诣长者舍\n",
              "时。摩那提那长者婇女围绕。住内门左。见尊者阿那律。举体执足敬礼。引入就坐。各别稽首。问讯起居。退坐一面\n",
              "尊者阿那律问讯长者。堪忍安乐住不\n",
              "长者答言。如是。尊者。堪忍乐住。先遭疾病。当时委笃。今已蒙差\n",
              "尊者阿那律问长者言。汝住何住。能令疾病苦患时得除差\n",
              "长者白言。尊者阿那律。我住四念处。专修系念故。身诸苦患时得休息。何等为四。谓内身身观念住。精勤方便。正念正智。调伏世间贪忧。外身．内外身。内受．外受．内外受。内心．外心．内外心。内法．外法．内外法法观念住。精勤方便。正念正智。调伏世间贪忧。如是。尊者阿那律。我于四念处系心住故。身诸苦患时得休息。尊者阿那律。住故。身诸苦患时得休息\n",
              "尊者阿那律告长者言。汝今自记阿那含果\n",
              "时。摩那提那长者以种种净美饮食自手供养。自恣饱满。食已。澡漱毕。摩那提那长者复坐卑床。听说法。尊者阿那律种种说法。示教照喜已。从坐起去\n",
              "（一○三九）\n",
              "如是我闻\n",
              "一时。佛住王舍城金师精舍。时。有淳陀长者来诣佛所。稽首佛足。退坐一面\n",
              "尔时。世尊问淳陀长者。汝今爱乐何等沙门．婆罗门净行\n",
              "淳陀白佛。有沙门．婆罗门。奉事于水。事毗湿波天。执杖澡罐。常净其手。如是正士能善说法言。善男子。月十五日。以胡麻屑．庵摩罗屑以澡其发。修行斋法。被着新净长发白[叠*毛]。牛粪涂地而卧其上。善男子。晨朝早起。以手触地。作如是言。此地清净。我如是净手。执牛粪团并把生草。口说是言。此是清净。我如是净。若如是者。见为清净。不如是者。永不清净。世尊。如是像类沙门．婆罗门。若为清净。我所宗仰\n",
              "佛告淳陀。有黑法．黑报。不净．不净果。负重向下。成就如此诸恶法者。虽复晨朝早起。以手触地。唱言清净。犹是不净。正复不触。亦不清净。执牛粪团。并及生草。唱言清净。亦复不净。正复不触。亦不清净\n",
              "淳陀。何等为黑．黑报。不净．不净果。负重向下。乃至触以不触。悉皆不净。淳陀。谓杀生恶业。手常血腥。心常思惟挝捶杀害。无惭无愧。悭贪吝惜。于一切众生乃至昆虫。不离于杀。于他财物．聚落．空地。皆不离盗。行诸邪淫。若父母．兄弟．姊妹．夫主．亲族。乃至授花鬘者。如是等护。以力强干。不离邪淫。不实妄语。或于王家．真实言家．多众聚集。求当言处。作不实说。不见言见。见言不见。不闻言闻。闻言不闻。知言不知。不知言知。因自因他。或因财利。知而妄语。而不舍离。是名妄语。两舌乖离。传此向彼。传彼向此。遍相破坏。令和合者离。离者欢喜。是名两舌。不离恶口骂。若人软语说。悦耳心喜。方正易知。乐闻无依说。多人爱念。适意．随顺三昧舍。如是等而作刚强。多人所恶。不爱．不适意．不顺三昧说。如是等言。不离粗涩。是名恶心。绮饰坏语。不时言．不实言．无义言．非法言．不思言。如是等。名坏语\n",
              "不舍离贪。于他财物而起贪欲。言。此物我有者。好不舍。嗔恚弊恶。心思惟言。彼众生应缚．应鞭．应伏．应杀。欲为生难。不舍邪见颠倒。如是见．如是说。无施．无报．无福。无善行恶行．无善恶业果报。无此世．无他世。无父母．无众生生世间。无世阿罗汉等趣等向此世他世自知作证。我生已尽。梵行已立。所作已作。自知不受后有。淳陀。是名黑．黑报。不净．不净果。乃至触以不触。皆悉不净\n",
              "淳陀。有白．白报。净有．净果。轻仙上升。成就已。晨朝触地。此净我净者。亦得清净。若不触者。亦得清净。把牛粪团。手执生草。净因净果者。执与不执。亦得清净\n",
              "淳陀。何等为白．白报。乃至执以不执。亦得清净。谓有人不杀生。离杀生。舍刀杖。惭愧。悲念一切众生。不偷盗。远离偷盗。与者取。不与不取。净心不贪。离于邪淫。若父母护。乃至授一花鬘者。悉不强干起于邪淫。离于妄语。审谛实说。远离两舌。不传此向彼。传彼向此。共相破坏。离者令和。和者随喜。远离恶口。不刚强。多人乐其所说。离于坏语。谛说．时说．实说．义说．法说．见说。离于贪欲。不于他财．他众具作己有想。而生贪着。离于嗔恚。不作是念。挝打缚杀。为作众难。正见成就。不颠倒见。有施．有说报．有福。有善恶行果报。有此世。有父母．有众生生。有世阿罗汉于此世他世现法自知作证。我生已尽。梵行已立。所作已作。自知不受后有。淳陀。是名白．白报。乃至触与不触。皆悉清净\n",
              "尔时。淳陀长者闻佛所说。欢喜随喜。作礼而去\n",
              "（一○四○）\n",
              "如是我闻\n",
              "一时。佛住王舍城金师精舍\n",
              "时。有异婆罗门于十五日。洗头已。受斋法。被新长发白[叠*毛]。手执生草。来诣佛所。与世尊面相问讯慰劳已。退坐一面\n",
              "尔时。佛告婆罗门。汝洗头被新长发白[叠*毛]。是谁家法\n",
              "婆罗门白佛。瞿昙。是学舍法\n",
              "佛告婆罗门。云何婆罗门舍法\n",
              "婆罗门白佛言。瞿昙。如是十五日。洗头受持法斋。着新净长发白[叠*毛]。手执生草。随力所能。布施作福。瞿昙。是名婆罗门修行舍行\n",
              "佛告婆罗门。贤圣法．律所行舍行异于此也\n",
              "婆罗门白佛。瞿昙。云何为贤圣法．律所行舍行\n",
              "佛告婆罗门。谓离杀生。不乐杀生。如前清净分广说。依于不杀。舍离杀生。乃至如前清净分广说。离偷盗。不乐于盗。依于不盗。舍不与取。离诸邪淫。不乐邪淫。依于不淫。舍非梵行。离于妄语。不乐妄语。依不妄语。舍不实言。离诸两舌。不乐两舌。依不两舌。舍别离行。离于恶口。不乐恶口。依不恶口。舍于粗言。离诸绮语。不乐绮语。依不绮语。舍无义言。断除贪欲。远离苦贪。依无贪心。舍于爱着。断除嗔恚。不生忿恨。依于无恚。舍彼嗔恨。修习正见。不起颠倒。依于正见。舍彼邪见。婆罗门。是名贤圣法．律所行舍行\n",
              "婆罗门白佛。善哉。瞿昙贤圣法．律所行舍行\n",
              "时。婆罗门闻佛所说。欢喜随喜。从坐起去\n",
              "（一○四一）\n",
              "如是我闻\n",
              "一时。佛住王舍城迦兰陀竹园\n",
              "时。有生闻梵志来诣佛所。与世尊面相问讯慰劳已。退坐一面。白佛言。瞿昙。我有亲族。极所爱念。忽然命终。我为彼故。信心布施。云何。世尊。彼得受不\n",
              "佛告婆罗门。非一向得。若汝亲族生地狱中者。得彼地狱众生食。以活其命。不得汝所信施饮食。若生畜生．饿鬼．人中者。得彼人中饮食。不得汝所施者。婆罗门。饿鬼趣中有一处。名为入处饿鬼。若汝亲族生彼入处饿鬼中者。得汝施食\n",
              "婆罗门白佛。若我亲族不生入处饿鬼趣中者。我信施。谁应食之\n",
              "佛告婆罗门。若汝所可为信施亲族不生入处饿鬼趣者。要有余亲族知识生入处饿鬼趣中者。得食之\n",
              "婆罗门白佛。瞿昙。若我所为信施亲族不生入处饿鬼趣中。亦无更余亲族知识生入处饿鬼趣者。此信施食。谁当食之\n",
              "佛告婆罗门。设使所为施亲族知识不生入处饿鬼趣中。复无诸余知识生饿鬼者。且信施而自得其福。彼施者所作信施。而彼施者不失达嚫\n",
              "婆罗门白佛。云何施者行施。施者得彼达嚫\n",
              "佛告婆罗门。有人杀生行恶。手常血腥。乃至十不善业迹。如淳陀修多罗广说。而复施诸沙门．婆罗门。乃至贫穷．乞士。悉施钱财．衣被．饮食．灯明．诸庄严具。婆罗门。彼惠施主若复犯戒。生象中者。以彼曾施沙门．婆罗门钱财．衣被．饮食。乃至庄严众具故。虽在象中。亦得受彼施报。衣服．饮食。乃至种种庄严众具\n",
              "若复生牛．马．驴．骡等种种畜生趣中。以本施惠功德。悉受其报。随彼生处所应受用。皆悉得之。婆罗门。若复施主持戒。不杀．不盗。乃至正见。布施诸沙门．婆罗门乃至乞士钱财．衣服．饮食。乃至灯明。缘斯功德。生人道中。坐受其报。衣被．饮食。乃至灯明众具\n",
              "复次。婆罗门。若复持戒生天上者。彼诸惠施天上受报。财宝．衣服．饮食。乃至庄严众具。婆罗门。是名施者行施。施者受达嚫。果报不失\n",
              "时。生闻婆罗门闻佛所说。欢喜随喜。从坐起去\n",
              "（一○四二）\n",
              "如是我闻\n",
              "一时。佛在拘萨罗国人间游行。住鞞罗磨聚落北身恕林中\n",
              "鞞罗聚落婆罗门长者闻世尊住聚落北身恕林中。闻已。共相招集。往诣佛所。稽首佛足。退坐一面。白佛言。世尊。何因．何缘有众生身坏命终。生地狱中\n",
              "佛告诸婆罗门长者。行非法行．行危崄行因缘故。身坏命终。生地狱中。诸婆罗门长者白佛。行何等非法行．危崄行。身坏命终。生地狱中\n",
              "佛告婆罗门长者。杀生。乃至邪见。具足十不善业因缘故。婆罗门。是非法行．危崄行。身坏命终。生地狱中\n",
              "婆罗门白佛。何因缘诸众生身坏命终。得生天上\n",
              "佛告婆罗门长者。行法行．行正行。以是因缘故。身坏命终。得生天上\n",
              "复问。世尊。行何等法行．何等正行。身坏命终。得生天上\n",
              "佛告婆罗门长者。谓离杀生。乃至正见。十善业迹因缘故。身坏命终。得生天上。婆罗门长者。若有行此法行．行此正行者。欲求刹利大性家．婆罗门大性家．居士大性家。悉得往生。所以者何。以法行．正行因缘故\n",
              "若复欲求生四王．三十三天。乃至他化自在天。悉得往生。所以者何。以法行．正行故。行净戒者。其心所愿。悉自然得\n",
              "若复如是法行．正行者。欲求生梵天。亦得往生。所以者何。以行正行．法行故。持戒清净。心离爱欲。所愿必得\n",
              "若复欲求往生光音．遍净。乃至阿伽尼吒。亦复如是。所以者何。以彼持戒清净。心离欲故\n",
              "若复欲求离欲．恶不善法。有觉有观。乃至第四禅具足住。悉得成就。所以者何。以彼法行．正行故。持戒清净。心离爱欲。所愿必得\n",
              "欲求慈．悲．喜．舍。空入处．识入处．无所有入处．非想非非想入处皆悉得。所以者何。以法行．正行故。持戒清净。心离爱欲。所愿必得\n",
              "欲求断三结。得须陀洹．斯陀含．阿那含果。无量神通。天耳．他心智．宿命智．生死智．漏尽智皆悉得。所以者何。以法行．正行故。持戒．离欲。所愿必得\n",
              "时。婆罗门长者闻佛所说。欢喜随喜。作礼而去\n",
              "（一○四三）\n",
              "如是我闻\n",
              "一时。佛在拘萨罗国人间游行。住鞞罗磨聚落北身恕林中\n",
              "时。鞞罗磨聚落中。婆罗门长者闻世尊住鞞罗磨聚落身恕林中。闻已。乘白马车。多将翼从。持金斗．伞盖．金澡瓶。出鞞罗磨聚落。诣身恕林。至道口。下车步进。入于园门。至世尊前。面相问讯慰劳已。退坐一面。白佛言。瞿昙。何因．何缘有人命终生地狱中。乃至生天。如上修多罗广说\n",
              "时。鞞罗磨婆罗门闻佛所说。欢喜随喜。从坐起而去\n",
              "（一○四四）\n",
              "如是我闻\n",
              "一时。佛住在拘萨罗人间游行。至鞞纽多罗聚落北身恕林中住。鞞纽多罗聚落婆罗门长者闻世尊住聚落北身恕林中。闻已。共相招引。往诣身恕林。至世尊所。面相慰劳已。退坐一面\n",
              "尔时。世尊告婆罗门长者。我当为说自通之法。谛听。善思。何等自通之法。谓圣弟子作如是学。我作是念。若有欲杀我者。我不喜。我若所不喜。他亦如是。云何杀彼。作是觉已。受不杀生。不乐杀生。如上说。我若不喜人盗于我。他亦不喜。我云何盗他。是故持不盗戒。不乐于盗。如上说。我既不喜人侵我妻。他亦不喜。我今云何侵人妻妇。是故受持不他淫戒。如上说。我尚不喜为人所欺。他亦如是。云何欺他。是故受持不妄语戒。如上说。我尚不喜他人离我亲友。他亦如是。我今云何离他亲友。是故不行两舌。我尚不喜人加粗言。他亦如是。云何于他而起骂辱。是故于他不行恶口。如上说。我尚不喜人作绮语。他亦如是。云何于他而作绮语。是故于他不行绮饰。如上说。如是七种。名为圣戒\n",
              "又复于佛不坏净成就。于法．僧不坏净成就。是名圣弟子四不坏净成就。自现前观察。能自记说。我地狱尽。畜生．饿鬼尽。一切恶趣尽。得须陀洹。不堕恶趣法。决定正向三菩提。七有天人往生。究竟苦边\n",
              "时。鞞纽聚落婆罗门长者闻佛所说。欢喜随喜。从坐起而去\n",
              "（一○四五）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。有相习近法。谛听。善思。当为汝说。何等为相习近法。谓杀生者．杀生者习近。盗．淫．妄语．两舌．恶口．绮语．贪．恚．邪见。各各随类更相习近。譬如不净物．不净物自相和合。如是。杀生．杀生。乃至邪见．邪见自相习近。如是。比丘。不杀生．不杀生相习近。乃至正见．正见更相习近。譬如净物．净物自相和合。乳生酪。酪生酥。酥生醍醐。醍醐自相和合。如是。不杀．不杀更相习近。乃至正见．正见更相习近。是名比丘相习近法\n",
              "佛说是经已。诸比丘闻佛所说。欢喜奉行\n",
              "（一○四六）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。有蛇行法。谛听。善思。当为汝说。何等为蛇行法。谓杀生恶行。手常血腥。乃至十不善业迹。如前淳陀修多罗广说。彼当尔时。身蛇行．口蛇行．意蛇行。彼如是身．口．意蛇行已。于其二趣向一一趣。若地狱．若畜生。蛇行众生。谓蛇．鼠．猫．狸等腹行众生。是名蛇行法\n",
              "云何非蛇行法。谓不杀生。乃至正见。如前淳陀修多罗十业迹广说。是名非蛇行法。身非蛇行．口非蛇行．意非蛇行。于其二趣生一一趣。若天上．若人中。是名非蛇行法\n",
              "佛说此经已。诸比丘闻佛所说。欢喜奉行\n",
              "（一○四七）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。有恶业因．恶心因．恶见因。如是众生身坏命终。必堕恶趣泥犁中。譬如圆珠。掷着空中。落地流转。不一处住。如是。恶业因．恶心因．恶见因。身坏命终。必堕地狱中。无住处\n",
              "云何为恶业。谓杀生。乃至绮语。如上广说。是名恶业。云何恶心。谓贪恚心。如上广说。是名恶心。云何恶见。谓邪颠倒。如上广说。是名恶见。是名恶业因．恶心因．恶见因。身坏命终。必生恶趣泥犁中。善业因．善心因．善见因。身坏命终。必生善趣天上\n",
              "婆罗门。云何为善业。谓离杀生．不乐杀生。乃至不绮语。是名善业。云何善心。谓不贪．不恚。是名心善。云何为见善。谓正见不颠倒。乃至见不受后有。是名见善。是名业善因．心善因．见善因。身坏命终。得生天上。譬如四方摩尼珠。掷着空中。随堕则安。如是彼三善因。所在受生。随处则安\n",
              "佛说如是经已。诸比丘闻佛所说。欢喜奉行\n",
              "（一○四八）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。若杀生人多习多行。生地狱中。若生人中。必得短寿。不与取多习多行。生地狱中。若生人中。钱财多难。邪淫多习多行。生地狱中。若生人中。所有妻室为人所图。妄语多习多行。生地狱中。若生人中。多被讥论。两舌多习多行。生地狱中。若生人中。亲友乖离。恶口多习多行。生地狱中。若生人中。常闻丑声。绮语多习多行。生地狱中。若生人中。言无信用。贪欲多习多行。生地狱中。若生人中。增其贪欲。嗔恚多习多行。生地狱中。若生人中。增其嗔恚。邪见多习多行。生地狱中。若生人中。增其愚痴\n",
              "若离杀生修习多修习。得生天上。若生人中。必得长寿。不盗修习多修习。得生天上。若生人中。钱财不丧。不邪淫修习多修习。得生天上。若生人中。妻室修良。不妄语修习多修习。得生天上。若生人中。不被讥论。不两舌修习多修习。得生天上。若生人中。亲友坚固。不恶口修习多修习。得生天上。若生人中。常闻妙音。不绮语修习多修习。得生天上。若生人中。言见信用。不贪修习多修习。得生天上。若生人中。不增爱欲。不恚修习多修习。得生天上。若生人中。不增嗔恚。正见修习多修习。得生天上。若生人中。不增愚痴\n",
              "佛说是经已。诸比丘闻佛所说。欢喜奉行\n",
              "（一○四九）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。杀生有三种。谓从贪生故．从恚生故．从痴生。乃至邪见亦三种。从贪生．从恚生．从痴生。离杀生亦有三种。不贪生．不恚生．不痴生。乃至离邪见亦三种。不贪生．不恚生．不痴生\n",
              "佛说是经已。诸比丘闻佛所说。欢喜奉行\n",
              "（一○五○）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。所谓有出法。出不出法。何等为出法。出不出法。谓不杀生出于杀生。乃至正见出于邪见\n",
              "佛说是经已。诸比丘闻佛所说。欢喜奉行\n",
              "（一○五一）\n",
              "如是我闻\n",
              "一时。佛住王舍城迦兰陀竹园\n",
              "时。有生闻婆罗门来诣佛所。稽首佛足。退坐一面。白佛言。瞿昙。所说此．彼岸。云何此岸。云何彼岸\n",
              "佛告婆罗门。杀生者。谓此岸。不杀生者。谓彼岸。邪见者。谓此岸。正见者。谓彼岸。尔时。世尊即说偈言\n",
              "少有修善人　　能度于彼岸\n",
              "一切众生类　　驱驰走此岸\n",
              "于此正法律　　观察法法相\n",
              "此等度彼岸　　摧伏死魔军\n",
              "尔时。生闻婆罗门闻佛所说。欢喜随喜。从坐起去\n",
              "如是。异比丘所问．尊者阿难所问．佛问诸比丘三经。亦如上说\n",
              "（一○五二）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。有恶法。有真实法。谛听。善思。当为汝说。云何为恶法。谓杀生．不与取．邪淫．妄语．两舌．恶口．绮语．贪．恚．邪见。是名恶法。云何为真实法。谓离杀生。乃至正见。是名真实法\n",
              "佛说是经已。诸比丘闻佛所说。欢喜奉行\n",
              "（一○五三）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。有恶法．恶恶法。有真实法．真实真实法。谛听。善思。当为汝说。云何为恶法。谓杀生。乃至邪见。是名恶法。云何为恶恶法。谓自杀生。教人令杀。乃至自起邪见。复以邪见教人令行。是名恶恶法。云何为真实法。谓不杀生。乃至正见。是名真实法。云何为真实真实法。谓自不杀生。教人不杀。乃至自行正见。复以正见教人令行。是名真实真实法\n",
              "佛说此经已。诸比丘闻佛所说。欢喜奉行\n",
              "（一○五四）\n",
              "如是我闻\n",
              "一时。佛住舍卫国祇树给孤独园\n",
              "有不善男子．善男子。谛听。善思。今当为汝说。云何为不善男子。谓杀生者。乃至邪见者。是名不善男子。云何善男子。谓不杀生。乃至正见。是名善男子\n",
              "佛说此经已。诸比丘闻佛所说。欢喜奉行\n",
              "（一○五五）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。有不善男子．不善男子不善男子。有善男子．善男子善男子。谛听。善思。当为汝说\n",
              "云何为不善男子。谓杀生。乃至邪见者。是名不善男子。云何为不善男子不善男子。谓手自杀生。教人令杀。乃至自行邪见。教人令行邪见。是名不善男子不善男子\n",
              "云何为善男子。谓不杀生。乃至正见者。是名善男子。云何为善男子善男子。谓自不杀生。教人不杀。乃至自行正见。复以正见教人令行。是名善男子善男子\n",
              "佛说是经已。诸比丘闻佛所说。欢喜奉行\n",
              "（一○五六）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。若成就十法者。如铁鉾钻水。身坏命终。下入恶趣泥犁中。何等为十。谓杀生。乃至邪见。若成就十法。譬如铁鉾仰钻虚空。身坏命终。上生天上。何等为十。谓不杀生。乃至正见\n",
              "佛说是经已。诸比丘闻佛所说。欢喜奉行\n",
              "（一○五七）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。若成就二十法者。如铁鉾钻水。身坏命终。下生恶趣泥犁中。何等为二十。谓自手杀生。教人令杀。乃至自行邪见。复以邪见教人令行。是名二十法成就。如铁鉾钻水。身坏命终。下生恶趣泥犁中。二十法成就。譬如铁鉾仰钻虚空。身坏命终。上生天上。何等为二十法。谓自不杀生。教人不杀。乃至自行正见。复以正见教人令行。是名二十法成就。如铁鉾仰锁虚空。身坏命终。上生天上\n",
              "诸比丘闻佛所说。欢喜奉行\n",
              "（一○五八）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。三十法成就者。如铁鉾钻水。身坏命终。下生恶趣泥犁中。何等为三十法。谓自手杀生。教人令杀。赞叹杀生。乃至自行邪见。复以邪见教人令行。常复赞叹行邪见者。是名三十法。如铁鉾钻水。身坏命终。下生恶趣泥犁中。有三十法成就者。如铁鉾钻空。身坏命终。上生天上。何等为三十法。谓自不杀生。教人不杀。常复赞叹不杀功德。乃至自行正见。复以正见教人令行。常复赞叹正见功德。是名三十法成就。如铁鉾钻空。身坏命终。上生天上\n",
              "诸比丘闻佛所说。欢喜奉行\n",
              "（一○五九）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。有四十法成就。如铁枪投水。身坏命终。下生恶趣泥犁中。何等为四十法。谓手自杀生。教人令杀。赞叹杀生。见人杀生心随欢喜。乃至自行邪见。教人令行。赞叹邪见。见行邪见心随欢喜。是名四十法成就。如铁枪投水。身坏命终。下生恶趣泥犁中。有四十法成就。如铁枪钻空。身坏命终。上生天上。何等为四十。谓不杀生。教人不杀。口常赞叹不杀功德。见不杀者心随欢喜。乃至自行正见。教人令行。亦常赞叹正见功德。见人行者心随欢喜。是名四十法成就。如铁枪钻空。身坏命终。上生天上\n",
              "佛说此经已。诸比丘闻佛所说。欢喜奉行\n",
              "（一○六○）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。有非法。有正法。谛听。善思。当为汝说。何等为非法。谓杀生。乃至邪见。是名非法。何等正法。谓不杀生。乃至正见。是名正法\n",
              "佛说此经已。诸比丘闻佛所说。欢喜奉行\n",
              "（一○六一）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。有非律。有正律。谛听。善思。当为汝说。何等为非律。谓杀生。乃至邪见。是名非律。何等为正律。谓不杀。乃至正见。是名正律\n",
              "佛说此经已。诸比丘闻佛所说。欢喜奉行\n",
              "如非律．正律。如是非圣及圣。不善及善。非亲近．亲近。非善哉．善哉。黑法．白法。非义．正义。卑法．胜法。有罪法．无罪法。弃法．不弃法。一一经如上说\n"
            ]
          },
          {
            "id": 38,
            "level": 3,
            "title": "第三十八卷",
            "brief": "",
            "media": "858-38.m4a",
            "page": [
              "（一○六二）\n",
              "如是我闻\n",
              "一时。佛住舍卫国祇树给孤独园\n",
              "时。有尊者善生。新剃须发。着袈裟衣。正信．非家．出家学道。来诣佛所。稽首佛足。退坐一面\n",
              "尔时。世尊告诸比丘。诸比丘。当知此善生善男子有二处端严。一者剃除须发。着袈裟衣。正信．非家．出家学道。二者尽诸有漏。无漏心解脱．慧解脱。现法自知作证。我生已尽。梵行已立。所作已作。自知不受后有。尔时。世尊即说偈言\n",
              "寂静尽诸漏　　比丘庄严好\n",
              "离欲断诸结　　涅槃不复生\n",
              "持此最后身　　摧伏魔怨敌\n",
              "佛说此经已。诸比丘闻佛所说。欢喜奉行\n",
              "（一○六三）\n",
              "如是我闻\n",
              "一时。佛住舍卫国祇树给孤独园\n",
              "时。有异比丘形色丑陋。难可观视。为诸比丘之所轻慢。来诣佛所\n",
              "尔时。世尊四众围绕。见彼比丘来。皆起轻想。更相谓言。彼何等比丘。随路而来。形貌丑陋。难可观视。为人所慢\n",
              "尔时。世尊知诸比丘心之所念。告诸比丘。汝等见彼比丘来。形状甚丑。难可视见。令人起慢不\n",
              "诸比丘白佛。唯然。已见\n",
              "佛告诸比丘。汝等勿于彼比丘起于轻想。所以者何。彼比丘已尽诸漏。所作已作。离诸重担。断诸有结。正智。心善解脱。诸比丘。汝等莫妄量于人。唯有如来能量于人\n",
              "彼比丘诣佛所。稽首佛足。退坐一面\n",
              "尔时。世尊复告诸比丘。汝等见此比丘稽首作礼。退坐一面不\n",
              "比丘白佛。唯然。已见\n",
              "佛告诸比丘。汝等勿于是比丘起于轻想。乃至汝等莫量于人。唯有如来能知人耳。尔时。世尊即说偈言\n",
              "飞鸟及走兽　　莫不畏师子\n",
              "唯师子兽王　　无有与等者\n",
              "如是智慧人　　虽小则为大\n",
              "莫取其身相　　而生轻慢心\n",
              "何用巨大身　　多肉而无慧\n",
              "此贤胜智慧　　则为上士夫\n",
              "离欲断诸结　　涅槃永不生\n",
              "持此最后身　　摧伏众魔军\n",
              "佛说此经已。诸比丘闻佛所说。欢喜奉行\n",
              "（一○六四）\n",
              "如是我闻\n",
              "一时。佛住王舍城迦兰陀竹园\n",
              "尔时。提婆达多有利养起。摩竭陀王阿阇世毗提希子日日侍从五百乘车。来诣提婆达多所。日日持五百釜食。供养提婆达多。提婆达多将五百人别众受其供养\n",
              "时。有众多比丘晨朝着衣持钵。入王舍城乞食。闻提婆达多有如是利养起。乃至五百人别众受其供养。乞食已。还精舍。举衣钵。洗足毕。往诣佛所。稽首佛足。退坐一面。白佛言。世尊。我等晨朝着衣持钵。入王舍城乞食。闻提婆达多有如是利养起。乃至五百人别众受其供养\n",
              "佛告诸比丘。汝等莫称是提婆达多所得利养。所以者何。彼提婆达多别受利养。今则自坏。他世亦坏。譬如芭蕉．竹．芦。生果即死。来年亦坏。提婆达多亦复如是。受其利养。今世则坏。他世亦坏。譬如駏驉。受胎必死。提婆达多亦复如是。受诸利养。今世亦坏。他世亦坏。彼愚痴提婆达多随几时受其利养。当得长夜不饶益苦。是故。诸比丘。当如是学。我设有利养起。莫生染着。尔时。世尊即说偈言\n",
              "芭蕉生果死　　竹芦实亦然\n",
              "駏驉坐妊死　　士以贪自丧\n",
              "常行非义行　　多知不免愚\n",
              "善法日损减　　茎枯根亦伤\n",
              "佛说此经已。诸比丘闻佛所说。欢喜奉行\n",
              "（一○六五）\n",
              "如是我闻\n",
              "一时。佛住舍卫国祇树给孤独园\n",
              "尔时。舍卫国有手比丘是释氏子。在舍卫国命终\n",
              "时。有众多比丘。晨朝着衣持钵。入舍卫城乞食。闻手比丘释子于舍卫国命终。闻已。入舍卫城。乞食还。举衣钵。洗足毕。诣佛所。稽首佛足。退坐一面。白佛言。世尊。今日晨朝。众多比丘着衣持钵。入舍卫城乞食。闻释氏子手比丘于舍卫国命终。云何。世尊。手比丘命终。当生何处。云何受生。后世云何\n",
              "佛告诸比丘。是手比丘成就三不善法。彼命终当生恶趣泥犁中。何等三不善法。谓贪欲．嗔恚．愚痴。此三不善法结缚于心。释种子手比丘生恶趣泥犁中。尔时。世尊即说偈言\n",
              "贪欲嗔恚痴　　结缚士夫心\n",
              "内发还自伤　　犹如竹芦实\n",
              "无贪恚痴心　　是说为黠慧\n",
              "内发不自伤　　是名为胜出\n",
              "是故当离贪　　嗔恚痴冥心\n",
              "比丘智慧明　　苦尽般涅槃\n",
              "佛说此经已。诸比丘闻佛所说。欢喜奉行\n",
              "（一○六六）\n",
              "如手比丘。难陀修多罗亦如是说\n",
              "（一○六七）\n",
              "如是我闻\n",
              "一时。佛住舍卫国祇树给孤独园\n",
              "尔时。尊者难陀是佛姨母子。好着好衣。染色。捣治光泽。执持好钵。好作嬉戏调笑而行\n",
              "时。有众多比丘来诣佛所。稽首佛足。退坐一面。白佛言。世尊。尊者难陀是佛姨母子。好着好衣。捣治光泽。执持好钵。好作嬉戏调笑而行\n",
              "尔时。世尊告一比丘。汝往诣难陀比丘所。语言。难陀。大师语汝\n",
              "时。彼比丘受世尊教。往语难陀言。世尊语汝\n",
              "难陀闻已。即诣佛所。稽首佛足。退住一面\n",
              "佛告难陀。汝实好着好衣。捣治光泽。好作嬉戏调笑而行不\n",
              "难陀白佛。实尔。世尊\n",
              "佛告难陀。汝佛姨母子。贵姓出家。不应着好衣服。捣令光泽。执持好钵。好作嬉戏调笑而行。汝应作是念。我是佛姨母子。贵姓出家。应作阿练若。乞食。着粪扫衣。常应赞叹着粪扫衣。常处山泽。不顾五欲\n",
              "尔时。难陀受佛教已。修阿兰若行。乞食。着粪扫衣。亦常赞叹着粪扫衣者。乐处山泽。不顾爱欲。尔时。世尊即说偈言\n",
              "难陀何见汝　　修习阿兰若\n",
              "家家行乞食　　身着粪扫衣\n",
              "乐处于山泽　　不顾于五欲\n",
              "佛说此经已。尊者难陀闻佛所说。欢喜奉行\n",
              "（一○六八）\n",
              "如是我闻\n",
              "一时。佛在舍卫国祇树给孤独园\n",
              "尔时。尊者低沙自念。我是世尊姑子兄弟故。不修恭敬。无所顾录。亦不畏惧。不堪谏止\n",
              "时。有众多比丘往诣佛所。稽首佛足。退坐一面。白佛言。世尊。尊者低沙自念是世尊姑子兄弟故。不修恭敬。无所顾录。亦不畏惧。不堪谏止\n",
              "尔时。世尊告一比丘。汝往诣低沙比丘所。语言。低沙。大师语汝\n",
              "时。彼比丘受世尊教。往语低沙比丘言。世尊语汝\n",
              "低沙比丘即诣佛所。稽首佛足。退住一面\n",
              "佛告低沙。汝实作是念。我是世尊姑子兄弟。不修恭敬。无所顾录。亦不畏惧。不堪忍谏不\n",
              "低沙白佛。实尔。世尊\n",
              "佛告低沙。汝不应尔。汝应念言。我是世尊姑子兄弟故。应修恭敬畏惧。堪忍谏止。尔时。世尊即说偈言\n",
              "善哉汝低沙　　离嗔恚为善\n",
              "莫生嗔恚心　　嗔恚者非善\n",
              "若能离嗔慢　　修行软下心\n",
              "然后于我所　　修行于梵行\n",
              "佛说此经已。低沙比丘闻佛所说。欢喜随喜。作礼而去\n",
              "（一○六九）\n",
              "如是我闻\n",
              "一时。佛住舍卫国祇树给孤独园\n",
              "时。有尊者毗舍佉般阇梨子。集供养堂。为众多比丘说法。言辞满足。妙音清彻。句味辩正。随智慧说。听者乐闻。无所依说。显现深义。令诸比丘一心专听\n",
              "尔时。世尊入昼正受。以净天耳过于人耳。闻说法声。从三昧起。往诣讲堂。于大众前坐。告毗舍佉般阇梨子。善哉。善哉。毗舍佉。汝能为诸比丘于此供养堂。为众多比丘说法。言辞满足。乃至显现深义。令诸比丘专精敬重。一心乐听。汝当数数为诸比丘如是说法。令诸比丘专精敬重。一心乐听。当得长夜以义饶益。安隐乐住。尔时。世尊即说偈言\n",
              "若不说法者　　愚智杂难分\n",
              "此愚此智慧　　无由自显现\n",
              "善说清凉法　　因说智乃彰\n",
              "说法为明照　　光显大仙幢\n",
              "善说为仙幢　　法为罗汉幢\n",
              "佛说此经已。尊者毗舍佉般阇梨子闻佛所说。欢喜随喜。作礼而去\n",
              "（一○七○）\n",
              "如是我闻\n",
              "一时。佛住舍卫国祇树给孤独园\n",
              "时。有众多比丘集供养堂。悉共作衣。时。有一年少比丘。出家未久。初入法．律。不欲营助诸比丘作衣\n",
              "时。众多比丘诣世尊所。稽首礼足。退坐一面。白佛言。世尊。时。有众多比丘集供养堂。为作衣故。有一年少比丘。出家未久。始入法．律。不欲营助诸比丘作衣\n",
              "尔时。世尊问彼比丘。汝实不欲营助诸比丘作衣耶\n",
              "彼比丘白佛言。世尊。随我所能。当力营助\n",
              "尔时。世尊知彼比丘心之所念。告诸比丘。汝等莫与是年少比丘语。所以者何。是比丘得四增心法。正受现法安乐住。不勤而得。若彼本心所为。剃须发。着袈裟衣。出家学道。增进修学。现法自知作证。我生已尽。梵行已立。所作已作。自知不受后有。尔时。世尊即说偈言\n",
              "非下劣方便　　薄德少智慧\n",
              "正向于涅槃　　免脱烦恼锁\n",
              "此贤年少者　　逮得上士处\n",
              "离欲心解脱　　涅槃不复生\n",
              "持此最后身　　摧伏众魔军\n",
              "佛说此经已。诸比丘闻佛所说。欢喜奉行\n",
              "（一○七一）\n",
              "如是我闻\n",
              "一时。佛住舍卫国祇树给孤独园\n",
              "时。有比丘名曰上坐。独住一处。亦常赞叹独一住者。独行乞食。食已。独还。独坐禅思\n",
              "时。有众多比丘诣佛所。稽首佛足。退坐一面。白佛言。世尊。有尊者名曰上坐。乐一独处。亦常赞叹独一住者。独入聚落乞食。独出聚落。还至住处。独坐禅思\n",
              "尔时。世尊语一比丘。汝往诣彼上坐比丘所。语上坐比丘言。大师告汝\n",
              "比丘受教。诣上坐比丘所。白言。尊者。大师告汝\n",
              "时。上坐比丘即时奉命。诣世尊所。稽首礼足。退住一面\n",
              "尔时。世尊告上坐比丘。汝实独一静处。赞叹独处者。独行乞食。独出聚落。独坐禅思耶\n",
              "上坐比丘白佛。实尔。世尊\n",
              "佛告上坐比丘。汝云何独一处。赞叹独住者。独行乞食。独还住处。独坐禅思\n",
              "上坐比丘白佛。我唯独一静处。赞叹独住者。独行乞食。独出聚落。独坐禅思\n",
              "佛告上坐比丘。汝是一住者。我不言非一住。然更有胜妙一住。何等为胜妙一住。谓比丘前者枯干。后者灭尽。中无贪喜。是婆罗门心不犹豫。已舍忧悔。离诸有爱。群聚使断。是名一住。无有胜住过于此者。尔时。世尊即说偈言\n",
              "悉映于一切　　悉知诸世间\n",
              "不着一切法　　悉离一切爱\n",
              "如是乐住者　　我说为一住\n",
              "佛说此经已。尊者上坐闻佛所说。欢喜随喜。作礼而去\n",
              "（一○七二）\n",
              "如是我闻\n",
              "一时。佛在舍卫国祇树给孤独园\n",
              "时。有尊者僧迦蓝于拘萨罗人间游行。至舍卫国祇树给孤独园。彼僧迦蓝比丘有本二。在舍卫国中。闻僧迦蓝比丘于拘萨罗人间游行。至舍卫国祇树给孤独园。闻已。着好衣服。庄严华璎。抱其儿来诣祇洹。至僧迦蓝比丘房前\n",
              "尔时。尊者僧迦蓝出房露地经行。时。彼本二来到其前。作是言。此儿幼小。汝舍出家。谁当养活\n",
              "时。僧迦蓝比丘不共语。如是再三。亦不共语\n",
              "时。彼本二作如是言。我再三告。不与我语。不见顾视。我今置儿。着经行道头而去。言。沙门。此是汝子。汝自养活。我今舍去\n",
              "尊者僧迦蓝亦不顾视其子\n",
              "彼本二复言。是沙门今于此儿都不顾视。彼必得仙人难得之处。善哉。沙门。必得解脱。情愿不遂。抱子而去\n",
              "尔时。世尊入昼正受。以天耳过人之耳。闻尊者僧迦蓝本二所说。即说偈言\n",
              "来者不欢喜　　去亦不忧戚\n",
              "于世间和合　　解脱不染着\n",
              "我说彼比丘　　为真婆罗门\n",
              "来者不欢喜　　去亦不忧戚\n",
              "不染亦无忧　　二心俱寂静\n",
              "我说是比丘　　是真婆罗门\n",
              "佛说此经已。尊者僧迦蓝闻佛所说。欢喜随喜。作礼而去\n",
              "（一○七三）\n",
              "如是我闻\n",
              "一时。佛住舍卫国祇树给孤独园\n",
              "尔时。尊者阿难独一静处。作是思惟。有三种香。顺风而熏。不能逆风。何等为三。谓根香．茎香．华香。或复有香。顺风熏。亦逆风熏。亦顺风逆风熏耶。作是念已。晡时从禅觉。往诣佛所。稽首佛足。退住一面。白佛言。世尊。我独一静处。作是思惟。有三种香。顺风而熏。不能逆风。何等为三。谓根香．茎香．华香。或复有香。顺风熏．逆风熏。亦顺风逆风熏耶\n",
              "佛告阿难。如是。如是。有三种香。顺风熏。不能逆风。谓根香．茎香．华香。阿难。亦有香。顺风熏．逆风熏．顺风逆风熏。阿难。顺风熏．逆风熏．顺风逆风熏者。阿难。有善男子．善女人。在所城邑．聚落。成就真实法。尽形寿不杀生．不偷盗．不邪淫．不妄语．不饮酒。如是善男子．善女人。八方上下。崇善士夫。无不称叹言。某方某聚落善男子．善女人。持戒清净。成真实法。尽形寿不杀。乃至不饮酒。阿难。是名有香顺风熏．逆风熏．顺风逆风熏。尔时。世尊即说偈言\n",
              "非根茎华香　　能逆风而熏\n",
              "唯有善士女　　持戒清净香\n",
              "逆顺满诸方　　无不普闻知\n",
              "多迦罗栴檀　　优钵罗末利\n",
              "如是比诸香　　戒香最为上\n",
              "栴檀等诸香　　所熏少分限\n",
              "唯有戒德香　　流熏上升天\n",
              "斯等净戒香　　不放逸正受\n",
              "正智等解脱　　魔道莫能入\n",
              "是名安隐道　　是道则清净\n",
              "正向妙禅定　　断诸魔结缚\n",
              "佛说此经已。尊者阿难闻佛所说。欢喜随喜。作礼而去\n",
              "（一○七四）\n",
              "如是我闻\n",
              "一时。佛在摩竭提国人间游行。与千比丘俱。皆是古昔萦发出家。皆得阿罗汉。诸漏已尽。所作已作。舍诸重担。逮得己利。尽诸有结。正智。善解脱。到善建立支提杖林中住\n",
              "摩竭提王瓶沙闻世尊摩竭提国人间游行。至善建立支提杖林中住。与诸小王群臣羽从。车万二千．乘马万八千．步逐众无数。摩竭提婆罗门长者悉皆从\n",
              "王出王舍城。诣世尊所。恭敬供养。到于道口。下车步进。及于内门。除去五饰。脱冠却盖。除扇去剑刀。脱革屣。到于佛前。整衣服。偏露右肩。为佛作礼。右绕三匝。自称姓名。白佛言。世尊。我是摩竭提王瓶沙\n",
              "佛告瓶沙。如是。大王。汝是瓶沙。可就此坐。随其所安\n",
              "时。瓶沙王重礼佛足。退坐一面。诸王大臣．婆罗门居士悉礼佛足。次第而坐\n",
              "时。郁鞞罗迦叶亦在座中\n",
              "时。摩竭提婆罗门长者作是念。为大沙门从郁鞞罗迦叶所修梵行耶。为郁鞞罗迦叶于大沙门所修梵行耶\n",
              "尔时。世尊知摩竭提婆罗门长者心之所念。即说偈而问言\n",
              "郁鞞罗迦叶　　于此见何利\n",
              "弃汝先所奉　　事火等众事\n",
              "今可说其义　　舍事火之由\n",
              "郁鞞迦叶说偈白佛\n",
              "钱财等滋味　　女色五欲果\n",
              "观察未来受　　斯皆大垢秽\n",
              "是故悉弃舍　　先诸奉火事\n",
              "尔时。世尊复说偈问言\n",
              "汝不着世间　　钱财五色味\n",
              "复何舍天人　　迦叶随义说\n",
              "迦叶复以偈答世尊言\n",
              "见道离有余　　寂灭无余迹\n",
              "无所有不着　　无异趣异道\n",
              "是故悉弃舍　　先修奉火事\n",
              "大会等受持　　奉事于水火\n",
              "愚痴没于中　　志求解脱道\n",
              "盲无智慧目　　向生老病死\n",
              "不见于正路　　永离生死道\n",
              "今始因世尊　　得见无为道\n",
              "大龙所说力　　得度于彼岸\n",
              "牟尼广济度　　安慰无量众\n",
              "今始知瞿昙　　真谛超出者\n",
              "佛复说偈叹迦叶言\n",
              "善哉汝迦叶　　先非恶思量\n",
              "次第分别求　　遂至于胜处\n",
              "汝今。迦叶。当安慰汝徒众之心\n",
              "时。郁鞞罗迦叶即入正受。以神足力向于东方。上升虚空。作四种神变。行．住．坐．卧。入火三昧。举身洞然。青．黄．赤．白．颇梨红色。身上出水。身下出火。还烧其身。身上出水以灌其身。或身上出火。以烧其身。身下出水。以灌其身。如是种种现化神通息已。稽首佛足。白佛言。世尊。佛是我师。我是弟子\n",
              "佛告迦叶。我是汝师。汝是弟子。随汝所安。复座而坐\n",
              "时。郁鞞罗迦叶还复故坐\n",
              "尔时。摩竭提婆罗门长者作是念。郁鞞罗迦叶定于大沙门所修行梵行\n",
              "佛说此经已。摩竭提王瓶沙及诸婆罗门长者闻佛所说。欢喜随喜。作礼而去\n",
              "（一○七五）\n",
              "如是我闻\n",
              "一时。佛住王舍城迦兰陀竹园\n",
              "时。有陀骠摩罗子。旧住王舍城。典知众僧饮食。床座随次差请。不令越次\n",
              "时。有慈地比丘。频三过次得粗食处。食时辛苦。作是念。怪哉。大苦。陀骠摩罗子比丘有情故。以粗食恼我。令我食时极苦。我当云何为其作不饶益事\n",
              "时。慈地比丘有姊妹比丘尼。名蜜多罗。住王舍城王园比丘尼众中。蜜多罗比丘尼来诣慈地比丘。稽首礼足。于一面住。慈地比丘不顾眄。不与语。蜜多罗比丘尼语慈地比丘。阿梨。何故不见顾眄。不共言语\n",
              "慈地比丘言。陀骠摩罗子比丘数以粗食恼我。令我食时极苦。汝复弃我\n",
              "比丘尼言。当如何\n",
              "慈地比丘言。汝可至世尊所。白言。世尊。陀骠摩罗子比丘非法不类。共我作非梵行波罗夷罪。我当证言。如是。世尊。如妹所说\n",
              "比丘尼言。阿梨。我当云何于梵行比丘所。以波罗夷谤\n",
              "慈地比丘言。汝若不如是者。我与汝绝。不复来往言语．共相瞻视\n",
              "时。比丘尼须臾默念。而作是言。阿梨。欲令我尔。当从其教\n",
              "慈地比丘言。汝且待我先至世尊所。汝随后来\n",
              "时。慈地比丘即往稽首。礼世尊足。退住一面。蜜多罗比丘尼即随后至。稽首佛足。退住一面。白佛言。世尊。一何不善不类陀骠摩罗子。于我所作非梵行波罗夷罪\n",
              "慈地比丘复白佛言。如妹所说。我先亦知\n",
              "尔时。陀骠摩罗子比丘即在彼大众中\n",
              "尔时。世尊告陀骠摩罗子比丘。汝闻此语不\n",
              "陀骠摩罗子比丘言。已闻。世尊\n",
              "佛告陀骠摩罗子比丘。汝今云何\n",
              "陀骠摩罗子白佛。如世尊所知。如善逝所知\n",
              "佛告陀骠摩罗子。汝言如世尊所知。今非是时。汝今忆念。当言忆念。不忆念。当言不忆念\n",
              "陀骠摩罗子言。我不自忆念\n",
              "尔时。尊者罗睺罗住于佛后。执扇扇佛。白佛言。世尊。不善不类是比丘尼言。尊者陀骠摩罗子共我作非梵行。慈地比丘言。如是。世尊。我先已知。如妹所说\n",
              "佛告罗睺罗。我今问汝。随意答我。若蜜多罗比丘尼来语我言。世尊。不善不类罗睺罗。共我作非梵行波罗夷罪。慈地比丘复白我言。如是。世尊。如妹所说。我先亦知者。汝当云何\n",
              "罗睺罗白佛。世尊。我若忆念。当言忆念。不忆念。当言不忆念\n",
              "佛言。罗睺罗。愚痴人汝尚得作此语。陀骠摩罗子清净比丘何以不得作如是语\n",
              "尔时。世尊告诸比丘。于陀骠摩罗子比丘当忆念。蜜多罗比丘尼当以自言灭。慈地比丘僧当极善呵谏教诫。汝云何见。何处见。汝何因往见。世尊如是教已。从座起。入室坐禅\n",
              "尔时。诸比丘于陀骠摩罗子比丘忆念。蜜多罗比丘尼与自言灭。慈地比丘极善呵谏教诫言。汝云何见。何处见。何因往见\n",
              "如是谏时。彼作是言。彼陀骠摩罗子不作非梵行。不犯波罗夷。然陀骠摩罗子比丘三以粗恶食恐怖。令我食时辛苦。我于陀骠摩罗子比丘爱恚痴怖。故作是说。然陀骠摩罗子清净无罪\n",
              "尔时。世尊晡时从禅觉。至大众前敷座而坐。诸比丘白佛言。世尊。我等于陀骠摩罗子比丘所忆念持。蜜多罗比丘尼与自言灭。慈地比丘极善呵谏。乃至彼言。陀骠摩罗子清净无罪\n",
              "尔时。世尊告诸比丘。云何愚痴。以因饮食故。知而妄语。尔时。世尊即说偈言\n",
              "若能舍一法　　知而故妄语\n",
              "不计于后世　　无恶而不为\n",
              "宁食热铁丸　　如炽然炭火\n",
              "不以犯禁戒　　而食僧信施\n",
              "佛说此经已。诸比丘闻佛所说。欢喜奉行\n",
              "（一○七六）\n",
              "如是我闻\n",
              "一时。佛住王舍城迦兰陀竹园\n",
              "尔时。尊者陀骠摩罗子诣佛所。稽首佛足。退住一面。白佛言。世尊。我愿于佛前取般涅槃\n",
              "世尊默然。如是三启。佛告陀骠摩罗子。此有为诸行。法应如是\n",
              "尔时。尊者陀骠摩罗子即于佛前。入于三昧。如其正受。向于东方。升虚空行。现四威仪。行．住．坐．卧。入火三昧。身下出火。举身洞然。光焰四布。青．黄．赤．白．颇梨红色。身下出火。还烧其身。身上出水。以洒其身。或身上出火。下烧其身。身下出水。上洒其身。周向十方。种种现化已。即于空中。内身出火。还自焚其身。取无余涅槃。消尽寂灭。令无遗尘。譬如空中然灯。油炷俱尽。陀骠摩罗子空中涅槃。身心俱尽。亦复如是。尔时。世尊即说偈言\n",
              "譬如烧铁丸　　其焰洞炽然\n",
              "热势渐息灭　　莫知其所归\n",
              "如是等解脱　　度烦恼淤泥\n",
              "诸流永已断　　莫知其所之\n",
              "逮得不动迹　　入无余涅槃\n",
              "佛说此经已。诸比丘闻佛所说。欢喜奉行\n",
              "（一○七七）\n",
              "如是我闻\n",
              "一时。佛在央瞿多罗国人间游行。经陀婆阇梨迦林中。见有牧牛者．牧羊者．采柴草者。及余种种作人。见世尊行路。见已。皆白佛言。世尊。莫从此道去。前有央瞿利摩罗贼。脱恐怖人\n",
              "佛告诸人。我不畏惧。作此语已。从道而去。彼再三告。世尊犹去。遥见央瞿利摩罗手执刀楯走向。世尊以神力现身徐行。令央瞿利摩罗駃走不及。走极疲乏已。遥语世尊。住。住。勿去\n",
              "世尊并行而答。我常住耳。汝自不住\n",
              "尔时。央瞿利摩罗即说偈言\n",
              "沙门尚駃行　　而言我常住\n",
              "我今疲倦住　　说言汝不住\n",
              "沙门说云何　　我住汝不住\n",
              "尔时。世尊以偈答言\n",
              "央瞿利摩罗　　我说常住者\n",
              "于一切众生　　谓息于刀杖\n",
              "汝恐怖众生　　恶业不休息\n",
              "我于一切虫　　止息于刀杖\n",
              "汝于一切虫　　常逼迫恐怖\n",
              "造作凶恶业　　终无休息时\n",
              "我于一切神　　止息于刀杖\n",
              "汝于一切神　　长夜苦逼迫\n",
              "造作黑恶业　　于今不止息\n",
              "我住于息法　　一切不放逸\n",
              "汝不见四谛　　故不息放逸\n",
              "央瞿利摩罗说偈白佛\n",
              "久乃见牟尼　　故随路而逐\n",
              "今闻真妙说　　当舍久远恶\n",
              "作如是说已　　即放舍刀楯\n",
              "投身世尊足　　愿听我出家\n",
              "佛以慈悲心　　大仙多哀愍\n",
              "告比丘善来　　出家受具足\n",
              "尔时。央瞿利摩罗出家已。独一静处。专精思惟。所以族姓子剃除须发。着袈裟衣。正信．非家．出家学道。增修梵行。现法自知作证。我生已尽。梵行已立。所作已作。自知不受后有\n",
              "时。央瞿利摩罗得阿罗汉。觉解脱喜乐。即说偈言\n",
              "本受不害名　　而中多杀害\n",
              "今得见谛名　　永离于伤杀\n",
              "身行不杀害　　口意俱亦然\n",
              "当知真不杀　　不迫于众生\n",
              "洗手常血色　　名央瞿摩罗\n",
              "浚流之所漂　　三归制令息\n",
              "归依三宝已　　出家得具足\n",
              "成就于三明　　佛教作已作\n",
              "调牛以捶杖　　伏象以铁钩\n",
              "不以刀捶杖　　正度调天人\n",
              "利刀以水石　　直箭以熅火\n",
              "治材以斧斤　　自调以黠慧\n",
              "人前行放逸　　随后能自敛\n",
              "是则照世间　　如云解月现\n",
              "人前放逸行　　随后能自敛\n",
              "于世恩爱流　　正念而超出\n",
              "少壮年出家　　精勤修佛教\n",
              "是则照世间　　如云解月现\n",
              "少壮年出家　　精勤修佛教\n",
              "于世恩爱流　　正念以超出\n",
              "若度诸恶业　　正善能令灭\n",
              "是则照世间　　如云解月现\n",
              "人前造恶业　　正善能令灭\n",
              "于世恩爱流　　正念能超出\n",
              "我已作恶业　　必向于恶趣\n",
              "已受于恶报　　宿责食已食\n",
              "若彼我怨憎　　闻此正法者\n",
              "得清净法眼　　于我修行忍\n",
              "不复兴斗讼　　蒙佛恩力故\n",
              "我怨行忍辱　　亦常赞叹忍\n",
              "随时闻正法　　闻已随修行\n",
              "佛说此经已。央瞿利摩罗闻佛所说。欢喜奉行\n",
              "（一○七八）\n",
              "如是我闻\n",
              "一时。佛住王舍城迦兰陀竹园\n",
              "时。有异比丘于夜明相出时。出拓补河边。脱衣着岸边。入水洗浴。浴已上岸。被一衣。待身干\n",
              "时。有一天子放身光明。普照拓补河侧。语比丘言。汝少出家。鲜白发黑。年始盛美。应习五欲。庄严璎珞。涂香华鬘。五乐自娱。而于是时。违亲背俗。悲泣别离。剃除须发。着袈裟衣。正信．非家．出家学道。如何舍现前乐。而求非时之利\n",
              "比丘答言。我不舍现前乐求非时乐。我今乃是舍非时乐得现前乐\n",
              "天问比丘。云何舍非时乐得现前乐\n",
              "比丘答言。如世尊说。非时之欲。少味多苦。少利多难。我今于现法中。已离炽然。不待时节。能自通达。现前观察。缘自知觉。如是。天子。是名舍非时乐得现前乐\n",
              "天复问比丘。云何复是如来所说。非时之欲。少乐多苦。云何复是如来所说。现法利乐。乃至缘自觉知\n",
              "比丘答言。我年少出家。不能广宣如来所说正法．律仪。世尊近在迦兰陀竹园。汝可往诣如来。问其所疑。如世尊说。随忆受持\n",
              "天子复言。比丘。于如来所。有诸力天众多围绕。我先无问。未易可诣。比丘。汝若能为先白世尊者。我可随往\n",
              "比丘答言。当为汝去\n",
              "天白比丘。唯然。尊者。我随后来\n",
              "时。彼比丘往诣佛所。稽首礼足。退住一面。以向天子往反问答具白世尊。今者。世尊。彼天子诚实言者须臾应至。不诚实者自当不来\n",
              "时。彼天子遥语比丘。我已此在。我已在此\n",
              "尔时。世尊即说偈言\n",
              "众生随爱想　　以爱想而住\n",
              "以不知爱故　　则为死方便\n",
              "佛告天子。汝解此偈者。便可发问\n",
              "天子白佛。不解。世尊。不解。善逝。佛复说偈而告天子曰\n",
              "若知所爱者　　不于彼生爱\n",
              "彼此无所有　　他人莫能说\n",
              "佛告天子。汝解此义者。便可发问\n",
              "天子白佛。不解。世尊。不解。善逝\n",
              "佛复说偈言\n",
              "见等胜劣者　　则有言论生\n",
              "三事不倾动　　则无软中上\n",
              "佛告天子。解此义者。则可发问\n",
              "天子白佛。不解。世尊。不解。善逝\n",
              "佛复说偈言\n",
              "断爱及名色　　除慢无所系\n",
              "寂灭息嗔恚　　离结绝悕望\n",
              "不见于人天　　此世及他世\n",
              "佛告天子。解此义者。乃可发问\n",
              "天子白佛。已解。世尊。已解。善逝\n",
              "佛说此经已。彼天子闻佛所说。欢喜随喜。即没不现\n",
              "（一○七九）\n",
              "如是我闻\n",
              "一时。佛在王舍城迦兰陀竹园\n",
              "时。有异比丘于后夜时至拓补河边。脱衣置岸边。入水洗浴。浴已。还上岸。着一衣。待身干\n",
              "时。有一天子放身光明。普照拓补河侧。问比丘言。比丘。比丘。此是丘冢。夜则起烟。昼则火然。彼婆罗门见已而作是言。坏此丘冢。发掘者智。持以刀剑。又见大龟。婆罗门见已。作是言。除此大龟。发掘者智。持以刀剑。见有氍氀。婆罗门见已。作此言。却此氍氀。发掘者智。持以刀剑。见有肉段。彼婆罗门见已。作是言。除此肉段。发掘者智。持以刀剑。见有屠杀。婆罗门见已。作是言。坏是屠杀处。发掘者智。持以刀剑。见有楞耆。彼婆罗门见已。作是言。却此楞耆。发掘者智。持以刀剑。见有二道。彼婆罗门见已。作是言。除此二道。发掘者智。持以刀剑。见有门扇。婆罗门见已。作是言。却此门扇。发掘者智。持以刀剑。见有大龙。婆罗门见已。作是言。止。勿却大龙。应当恭敬。比丘。汝来受此论。往问世尊。如佛所说。汝随受持。所以者何。除如来。我不见世间诸天．魔．梵．沙门．婆罗门于此论心悦乐者。若诸弟子从我所闻。然后能说\n",
              "尔时。比丘从彼天所闻此论已。往诣世尊。稽首礼足。退坐一面。以彼天子所问诸论广问世尊。云何为丘冢。云何为夜则起烟。云何为昼则火然。云何是婆罗门。云何发掘。云何智者。云何刀剑。云何为大龟。云何氍氀。云何为肉段。云何为屠杀处。云何为楞耆。云何为二道。云何为门扇。云何为大龙\n",
              "佛告比丘。丘冢者。谓众生身。粗四大色父母遗体。抟食．衣服．覆盖．澡浴．摩饰．长养。皆是变坏磨灭之法。夜起烟者。谓有人于夜时起。随觉随观。昼行其教。身业．口业。婆罗门者。谓如来．应．等正觉。发掘者。谓精勤方便。智士者。谓多闻圣弟子。刀剑者。谓智慧刀剑。大龟者。谓五盖。氍氀者。谓忿恨。肉段者。谓悭愱。屠杀者。谓五欲功德。楞耆者。谓无明。二道。谓疑惑。门扇者。谓我慢。大龙者。谓漏尽罗汉。如是。比丘。若大师为声闻所作。哀愍悲念。以义安慰。于汝已作。汝等当作所作。当于曝露．林中．空舍．山泽．岩窟。敷草树叶。思惟禅思。不起放逸。莫令后悔。是则为我随顺之教。即说偈言\n",
              "说身为丘冢　　觉观夜起烟\n",
              "昼业为火然　　婆罗门正觉\n",
              "精进勤发掘　　黠慧明智士\n",
              "以智慧利剑　　厌离胜进者\n",
              "五盖为巨龟　　忿恨为氍氀\n",
              "悭愱为肉段　　五欲屠杀处\n",
              "无明为楞耆　　疑惑于二道\n",
              "门扇现我慢　　漏尽罗汉龙\n",
              "究竟断诸论　　故我如是说\n",
              "佛说此经已。彼比丘闻佛所说。欢喜奉行\n",
              "（一○八○）\n",
              "如是我闻\n",
              "一时。佛住波罗[木*奈]国仙人住处鹿野苑中\n",
              "尔时。世尊晨朝着衣持钵。入波罗[木*奈]城乞食\n",
              "时。有异比丘以不住心。其心惑乱。不摄诸根。晨朝着衣持钵。入波罗[木*奈]城乞食。是比丘遥见世尊。见已。摄持诸根。端视而行。世尊见是比丘摄持诸根。端视而行。见已入城。乞食毕。还精舍。举衣钵。洗足已。入室坐禅。晡时从禅觉。入僧中。敷坐具。于大众前坐。告诸比丘。我今晨朝着衣持钵。入波罗[木*奈]城乞食。见有比丘。以不住心．惑乱心。诸根放散。亦持衣钵入城乞食。彼遥见我。即自敛摄竟。为是谁\n",
              "时。彼比丘从座起。整衣服。到于佛前。偏袒右肩。合掌白佛。世尊。我于晨朝入城乞食。其心惑乱。不摄诸根行。遥见世尊。即自敛心。摄持诸根\n",
              "佛告比丘。善哉。善哉。汝见我已。能自敛心。摄持诸根。比丘。是法应当如是。若见比丘。亦应自摄持。若复见比丘尼．优婆塞．优婆夷。亦当如是摄持诸根。当得长夜以义饶益。安隐快乐\n",
              "尔时。众中复有异比丘说偈叹曰\n",
              "以其心迷乱　　不专系念住\n",
              "晨朝持衣钵　　入城邑乞食\n",
              "中路见大师　　威德容仪备\n",
              "欣悦生惭愧　　即摄持诸根\n",
              "佛说此经已。诸比丘闻佛所说。欢喜奉行\n"
            ]
          },
          {
            "id": 39,
            "level": 3,
            "title": "第三十九卷",
            "brief": "",
            "media": "858-39.m4a",
            "page": [
              "（一○八一）\n",
              "如是我闻\n",
              "一时。佛住波罗[木*奈]国鹿野苑中\n",
              "尔时。世尊晨朝着衣持钵。入波罗[木*奈]城乞食。时。有异比丘着衣持钵。入城乞食。于其路边。住一树下。起不善觉。以依恶贪\n",
              "尔时。世尊见彼比丘住一树下。以生不善觉。依恶贪嗜。而告之曰。比丘。比丘。莫种苦种。而发熏生臭。汁漏流出。若比丘种苦种子。自发生臭。汁漏流出者。欲令蛆蝇不竞集者。无有是处\n",
              "时。彼比丘作是念。世尊知我心之恶念。即生恐怖。身毛皆竖\n",
              "尔时。世尊入城乞食毕。还精舍。举衣钵。洗足已。入室坐禅。晡时从禅觉。至于僧中。于众前敷座而坐。告诸比丘。我今晨朝着衣持钵。入城乞食。见一比丘住于树下。以生不善觉。依恶贪嗜。我时见已。即告之言。比丘。比丘。莫种苦种。发熏生臭。恶汁流出。若有比丘种苦种子。发熏生臭。恶汁流出。蛆蝇不集。无有是处。时。彼比丘即思念。佛已知我心之所念。惭愧恐怖。心惊毛竖。随路而去\n",
              "时。有异比丘从坐起。整衣服。偏袒右肩。合掌白佛。世尊。云何苦种。云何生臭。云何汁流。云何蛆蝇\n",
              "佛告比丘。忿怒烦怨。名曰苦种。五欲功德。名为生臭。于六触入处不摄律仪。是名汁流。谓触入处不摄已。贪．忧．诸恶不善心竞生。是名蛆蝇。尔时。世尊即说偈言\n",
              "耳目不防护　　贪欲从是生\n",
              "是名为苦种　　生臭汁潜流\n",
              "诸觉观气味　　依于恶贪嗜\n",
              "聚落及空处　　若于昼若夜\n",
              "远离修梵行　　究竟于苦边\n",
              "若内心寂静　　决定谛明了\n",
              "卧觉常安乐　　诸恶蛆蝇灭\n",
              "正士所习近　　善说贤圣路\n",
              "了知八正道　　不还更受身\n",
              "佛说此经已。诸比丘闻佛所说。欢喜奉行\n",
              "（一○八二）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊晨朝着衣持钵。入舍卫城乞食。食毕。还精舍。洗足已。入安陀林坐禅\n",
              "时。有异比丘亦复晨朝着衣持钵。入舍卫城乞食。食毕。还精舍。洗足已。入安陀林。坐一树下。入昼正受。是比丘入昼正受时。有恶不善觉起。依贪嗜心\n",
              "时。有天神。依安陀林住止者。作是念。此比丘不善不类。于安陀林坐禅而起不善觉。心依恶贪。我当往呵责。作是念已。往语比丘言。比丘。比丘。作疮疣耶\n",
              "比丘答言。当治令愈\n",
              "天神语比丘。疮如铁镬。云何可复\n",
              "比丘答言。正念正智。足能令复\n",
              "天神白言。善哉。善哉。此是真贤治疮。如是治疮。究竟能愈。无有发时\n",
              "尔时。世尊晡时从禅觉。还祇树给孤独园。入僧中。于大众前敷座而坐。告诸比丘。我今晨朝着衣持钵。入舍卫城乞食。乞食还。至安陀林坐禅。入昼正受。有一比丘亦乞食还至安陀林。坐一树下。入昼正受。而彼比丘起不善觉。心依恶贪。有天神依安陀林住。语比丘言。比丘。比丘。作疮疣耶。如上广说。乃至如是。比丘。善哉。善哉。此治众贤。尔时。世尊即说偈言\n",
              "士夫作疮疣　　自生于苦患\n",
              "愿求世间欲　　心依于恶贪\n",
              "以生疮疣故　　蛆蝇竞来集\n",
              "爱求为疮疣　　蛆蝇诸恶觉\n",
              "及诸贪嗜心　　皆悉从意生\n",
              "钻凿士夫心　　以求华名利\n",
              "欲火转炽然　　妄想不善觉\n",
              "身心日夜羸　　远离寂静道\n",
              "若内心寂静　　决定智明了\n",
              "无有斯疮疣　　见佛安隐路\n",
              "正士所游迹　　贤圣善宣说\n",
              "明智所知道　　不复受诸有\n",
              "佛说此经已。诸比丘闻佛所说。欢喜奉行\n",
              "（一○八三）\n",
              "如是我闻\n",
              "一时。佛住毗舍离国猕猴池侧重阁讲堂。时。有众多比丘晨朝着衣持钵。入毗舍离乞食\n",
              "时。有年少比丘出家未久。不闲法．律。当乞食时。不知先后次第。余比丘见已而告之言。汝是年少。出家未久。未知法．律。莫越。莫重。前后失次而行乞食。长夜当得不饶益苦\n",
              "年少比丘言。诸上座亦复越次。不随前后。非独我也。如是再三。不能令止\n",
              "众多比丘乞食已。还精舍。举衣钵。洗足已。诣佛所。稽首礼足。退坐一面。白佛言。世尊。我等晨朝着衣持钵。入毗舍离乞食。有一年少比丘。于此法．律出家未久。行乞食时不以次第。前后复重。诸比丘等再三谏不受。而作是言。诸上座亦不次第。何故呵我。我等诸比丘三呵不受。故来白世尊。唯愿世尊为除非法。哀愍故\n",
              "佛告诸比丘。如空泽中有大湖水。有大龙象而居其中。拔诸藕根。洗去泥土。然后食之。食已。身体肥悦。多力多乐。以是因缘。常喜乐住。有异种族象。形体羸小。效彼龙象。拔其藕根。洗不能净。合泥土食。食之不消。体不肥悦。转转羸弱。缘斯致死。或同死苦\n",
              "如是。宿德比丘学道日久。不乐嬉戏。久修梵行。大师所叹。诸余明智修梵行者亦复加叹。是等比丘依止城邑聚落。晨朝着衣持钵。入城乞食。善护身口。善摄诸根。专心系念。能令彼人不信者信．信者不异。若得财利．衣被．饮食．床卧．汤药。不染．不着．不贪．不嗜．不迷．不逐。见其过患。见其出离。然复食之。食已。身心悦泽。得色得力。以是因缘。常得安乐\n",
              "彼年少比丘出家未久。未闲法．律。依诸长老。依止聚落。着衣持钵。入村乞食。不善护身。不守根门。不专系念。不能令彼不信者信．信者不变。若得财利．衣被．饮食．卧具．汤药。染着贪逐。不见过患。不见出离。以嗜欲心食。不能令身悦泽。安隐快乐。缘斯食故。转向于死。或同死苦。所言死者。谓舍戒还俗。失正法．正律。同死苦者。谓犯正法．律。不识罪相。不知除罪。尔时。世尊即说偈言\n",
              "龙象拔藕根　　水洗而食之\n",
              "异族象效彼　　合泥而取食\n",
              "因杂泥食故　　羸病遂至死\n",
              "佛说此经已。诸比丘闻佛所说。欢喜奉行\n",
              "（一○八四）\n",
              "如是我闻\n",
              "一时。佛住王舍城寒林中丘冢间\n",
              "尔时。世尊告诸比丘。寿命甚促。转就后世。应勤习善法。修诸梵行。无有生而不死者。而世间人不勤方便专修善法．修贤修义\n",
              "时。魔波旬作是念。沙门瞿昙住王舍城寒林中丘冢间。为诸声闻如是说法。人命甚促。乃至不修贤修义。我今当往。为作娆乱\n",
              "时。魔波旬化作年少。往住佛前。而说偈言\n",
              "常逼迫众生　　得人间长寿\n",
              "迷醉放逸心　　亦不向死处\n",
              "尔时。世尊作是念。此是恶魔来作恼乱。即说偈言\n",
              "常逼迫众生　　受生极短寿\n",
              "当勤修精进　　犹如救头然\n",
              "勿得须臾懈　　令死魔忽至\n",
              "知汝是恶魔　　速于此灭去\n",
              "天魔波旬作是念。沙门瞿昙已知我心。惭愧忧戚。即没不现\n",
              "（一○八五）\n",
              "如是我闻\n",
              "一时。佛住王舍城寒林中丘冢间\n",
              "尔时。世尊告诸比丘。一切行无常。一切行不恒．不安。非稣息。变易之法。乃至当止一切有为行。厌离．不乐．解脱\n",
              "时。魔波旬作是念。今沙门瞿昙住王舍城寒林中。为诸声闻说如是法。一切行无常．不恒。非稣息。变易之法。乃至当止一切有为。厌离．不乐．解脱。我当往彼。为作娆乱。即化作年少。往诣佛所。住于佛前。而说偈言\n",
              "寿命日夜流　　无有穷尽时\n",
              "寿命当来去　　犹如车轮转\n",
              "尔时。世尊作是念。此是恶魔欲作娆乱。即说偈言\n",
              "日夜常迁流　　寿亦随损减\n",
              "人命渐消亡　　犹如小河水\n",
              "我知汝恶魔　　便自消灭去\n",
              "时。魔波旬作是念。沙门瞿昙已知我心。惭愧忧戚。即没不现\n",
              "（一○八六）\n",
              "如是我闻\n",
              "一时。佛住王舍城迦兰陀竹园\n",
              "尔时。世尊夜起经行。至于后夜。洗足入室。敛身正坐。专心系念\n",
              "时。魔波旬作是念。今沙门瞿昙于王舍城迦兰陀竹园。夜起经行。于后夜时。洗足入室。正身端坐。系念禅思。我今当往。为作娆乱。即化作年少。住于佛前。而说偈言\n",
              "我心于空中　　执长绳罥下\n",
              "政欲缚沙门　　不令汝得脱\n",
              "尔时。世尊作是念。恶魔波旬欲作娆乱。即说偈言\n",
              "我说于世间　　五欲意第六\n",
              "于彼永已离　　一切苦已断\n",
              "我已离彼欲　　心意识亦灭\n",
              "波旬我知汝　　速于此灭去\n",
              "时。魔波旬作是念。沙门已知我心。惭愧忧戚。即没不现\n",
              "（一○八七）\n",
              "如是我闻\n",
              "一时。佛住王舍城迦兰陀竹园\n",
              "尔时。世尊夜起经行。至后夜时。洗足入室。右胁卧息。系念明相。正念正智。作起觉想\n",
              "时。魔波旬作是念。今沙门瞿昙住王舍城迦兰陀竹园。乃至作起觉想。我今当往。为作留难。即化作年少。往住佛前。而说偈言\n",
              "何眠何故眠　　已灭何复眠\n",
              "空舍何以眠　　得出复何眠\n",
              "尔时。世尊作是念。恶魔波旬欲作娆乱。即说偈言\n",
              "爱网故染着　　无爱谁持去\n",
              "一切有余尽　　唯佛得安眠\n",
              "汝恶魔波旬　　于此何所说\n",
              "时。魔波旬作是念。沙门瞿昙已知我心。惭愧忧戚。即没不现\n",
              "（一○八八）\n",
              "如是我闻\n",
              "一时。佛住王舍城耆阇崛山中\n",
              "尔时。世尊于夜闇时。天小微雨。电光睒现。出房经行\n",
              "时。魔波旬作是念。今沙门瞿昙住王舍城耆阇崛山中。夜闇微雨。电光时现。出房经行。我今当往。为作留难。执大团石。两手调弄。到于佛前。碎成微尘\n",
              "尔时。世尊作是念。恶魔波旬欲作娆乱。即说偈言\n",
              "若耆阇崛山　　于我前令碎\n",
              "于佛等解脱　　不能动一毛\n",
              "假令四海内　　一切诸山地\n",
              "放逸之亲族　　令其碎成尘\n",
              "亦不能倾动　　如来一毛发\n",
              "时。魔波旬作是念。沙门瞿昙已知我心。内怀忧戚。即没不现\n",
              "（一○八九）\n",
              "如是我闻\n",
              "一时。佛住王舍城耆阇崛山中\n",
              "尔时。世尊夜起经行。至后夜时。洗足入房。正身端坐。系念在前\n",
              "时。魔波旬作是念。今沙门瞿昙住王舍城耆阇崛山中。夜起经行。后夜入房。正身端坐。系念在前。我今当往。为作留难。即化作大龙。绕佛身七匝。举头临佛顶上。身如大船。头如大帆。眼如铜炉。舌如曳电。出息入息若雷雹声\n",
              "尔时。世尊作是念。恶魔波旬欲作娆乱。即说偈言\n",
              "犹如空舍宅　　牟尼心虚寂\n",
              "于中而旋转　　佛身亦如是\n",
              "无量凶恶龙　　蚊虻蝇蚤等\n",
              "普集食其身　　不能动毛发\n",
              "破裂于虚空　　倾覆于大地\n",
              "一切众生类　　悉来作恐怖\n",
              "刀矛枪利箭　　悉来害佛身\n",
              "如是诸暴害　　不能伤一毛\n",
              "时。魔波旬作是念。沙门瞿昙已知我心。内怀忧戚。即没不现\n",
              "（一○九○）\n",
              "如是我闻\n",
              "一时。佛住王舍城毗婆罗山七叶树林石室中\n",
              "尔时。世尊夜起露地。或坐或经行。至后夜时。洗足入室。安身卧息。右胁着地。足足相累。系念明相。正念正智。作起觉想\n",
              "时。魔波旬作是念。沙门瞿昙住王舍城毗婆罗山七叶树林石室中。夜起露地若坐若行。至后夜时。洗足入室而坐。右胁卧息。足足相累。系念明相。正念正智。作起觉想。我今当往。为作留难。化作年少。往住佛前。而说偈言\n",
              "为因我故眠　　为是后边故\n",
              "多有钱财宝　　何故守空闲\n",
              "独一无等侣　　而着于睡眠\n",
              "尔时。世尊作是念。恶魔波旬欲作娆乱。即说偈言\n",
              "不因汝故眠　　非为最后边\n",
              "亦无多钱财　　唯集无忧宝\n",
              "哀愍世间故　　右胁而卧息\n",
              "觉亦不疑惑　　眠亦不恐怖\n",
              "若昼若复夜　　无增亦无损\n",
              "为哀众生眠　　故无有损减\n",
              "正复以百枪　　贯身常掘动\n",
              "犹得安隐眠　　已离内枪故\n",
              "时。魔波旬作是念。沙门瞿昙已知我心。内怀忧戚。即没不现\n",
              "（一○九一）\n",
              "如是我闻\n",
              "一时。佛住王舍城毗婆罗山七叶树林石室中\n",
              "时。有尊者瞿低迦。住王舍城仙人山侧黑石室中。独一思惟。不放逸行。修自饶益。时受意解脱身作证。数数退转。一．二．三．四．五．六反退。还复得。时受意解脱身作证。寻复退转\n",
              "彼尊者瞿低迦作是念。我独一静处思惟。不放逸行。精勤修习。以自饶益。时受意解脱身作证。而复数数退转。乃至六反。犹复退转。我今当以刀自杀。莫令第七退转\n",
              "时。魔波旬作是念。沙门瞿昙住王舍城毗婆罗山侧七叶树林石窟中。有弟子瞿低迦住王舍城仙人山侧黑石室中。独一静处。专精思惟。得时受意解脱身作证。六反退转。而复还得。彼作是念。我已六反退。而复还得。莫令我第七退转。我宁以刀自杀。莫令第七退转。若彼比丘以刀自杀者。莫令自杀。出我境界去。我今当往告彼大师\n",
              "尔时。波旬执琉璃柄琵琶。诣世尊所。鼓弦说偈\n",
              "大智大方便　　自在大神力\n",
              "得炽然弟子　　而今欲取死\n",
              "大牟尼当制　　勿令其自杀\n",
              "何闻佛世尊　　正法律声闻\n",
              "学其所不得　　而取于命终\n",
              "时。魔说此偈已。世尊说偈答言\n",
              "波旬放逸种　　以自事故来\n",
              "坚固具足士　　常住妙禅定\n",
              "昼夜勤精进　　不顾于性命\n",
              "见三有可畏　　断除彼爱欲\n",
              "已摧伏魔军　　瞿低般涅槃\n",
              "波旬心忧恼　　琵琶落于地\n",
              "内怀忧戚已　　即没而不现\n",
              "尔时。世尊告诸比丘。汝等当来。共至仙人山侧黑石室所。观瞿低迦比丘以刀自杀\n",
              "尔时。世尊与众多比丘往至仙人山侧黑石室中。见瞿低迦比丘杀身在地。告诸比丘。汝等见此瞿低迦比丘杀身在地不\n",
              "诸比丘白佛。唯然。已见。世尊\n",
              "佛告比丘。汝等见瞿低迦比丘周匝绕身黑闇烟起。充满四方不\n",
              "比丘白佛。已见。世尊\n",
              "佛告比丘。此是恶魔波旬于瞿低迦善男子身侧。周匝求其识神。然比丘瞿低迦以不住心。执刀自杀\n",
              "尔时。世尊为瞿低迦比丘受第一记\n",
              "尔时。波旬而说偈言\n",
              "上下及诸方　　遍求彼识神\n",
              "都不见其处　　瞿低何所之\n",
              "尔时。世尊复说偈言\n",
              "如是坚固士　　一切无所求\n",
              "拔恩爱根本　　瞿低般涅槃\n",
              "佛说此经已。诸比丘闻佛所说。欢喜奉行\n",
              "（一○九二）\n",
              "如是我闻\n",
              "一时。佛住郁鞞罗聚落尼连禅河侧。于菩提树下成佛未久\n",
              "时。魔波旬作是念。今沙门瞿昙住郁鞞罗聚落尼连禅河侧。于菩提树下成佛未久。我当往彼。为作留难。即化作年少。往住佛前。而说偈言\n",
              "独入一空处　　禅思静思惟\n",
              "已舍国财宝　　于此复何求\n",
              "若求聚落利　　何不习近人\n",
              "既不习近人　　终竟何所得\n",
              "尔时。世尊作是念。恶魔波旬欲作娆乱。即说偈言\n",
              "已得大财利　　志足安寂灭\n",
              "摧伏诸魔军　　不着于色欲\n",
              "独一而禅思　　服食禅妙乐\n",
              "是故不与人　　周旋相习近\n",
              "魔复说偈言\n",
              "瞿昙若自知　　安隐涅槃道\n",
              "独善无为乐　　何为强化人\n",
              "佛复说偈答言\n",
              "非魔所制处　　来问度彼岸\n",
              "我则以正答　　令彼得涅槃\n",
              "时得不放逸　　不随魔自在\n",
              "魔复说偈言\n",
              "有石似凝膏　　飞乌欲来食\n",
              "竟不得其味　　损觜还归空\n",
              "我今亦如彼　　徒劳归天宫\n",
              "魔说是已。内怀忧戚。心生变悔。低头伏地。以指画地\n",
              "魔有三女。一名爱欲。二名爱念。三名爱乐。来至波旬所。而说偈言\n",
              "父今何愁戚　　士夫何足忧\n",
              "我以爱欲绳　　缚彼如调象\n",
              "牵来至父前　　令随父自在\n",
              "魔答女言\n",
              "彼已离恩爱　　非欲所能招\n",
              "已出于魔境　　是故我忧愁\n",
              "时。魔三女身放光焰。炽如云中电。来诣佛所。稽首礼足。退住一面。白佛言。我今归世尊足下。给侍使令\n",
              "尔时。世尊都不顾视\n",
              "知如来离诸爱欲。心善解脱。如是第二．第三说\n",
              "时。三魔女自相谓言。士夫有种种随形爱欲。今当各各变化。作百种童女色．作百种初嫁色．作百种未产色．作百种已产色．作百种中年色．作百种宿年色。作此种种形类。诣沙门瞿昙所。作是言。今悉归尊足下。供给使令\n",
              "作此议已。即作种种变化。如上所说。诣世尊所。稽首礼足。退住一面。白佛言。世尊。我等今日归尊足下。供给使令\n",
              "尔时。世尊都不顾念\n",
              "如来法离诸爱欲。如是再三说已\n",
              "时。三魔女自相谓言。若未离欲士夫。见我等种种妙体。心则迷乱。欲气冲击。胸臆破裂。热血熏面。然今沙门瞿昙于我等所都不顾眄。如其如来离欲解脱。得善解脱想。我等今日当复各各说偈而问。复到佛前。稽首礼足。退住一面\n",
              "爱欲天女即说偈言\n",
              "独一禅寂默　　舍俗钱财宝\n",
              "既舍于世利　　今复何所求\n",
              "若求聚落利　　何不习近人\n",
              "竟不习近人　　终竟何所得\n",
              "佛说偈答言\n",
              "已得大财利　　志足安寂灭\n",
              "摧伏诸魔军　　不着于色欲\n",
              "是故不与人　　周旋相习近\n",
              "爱念天女复说偈言\n",
              "多修何妙禅　　而度五欲流\n",
              "复以何方便　　度于第六海\n",
              "云何修妙禅　　于诸深广欲\n",
              "得度于彼岸　　不为爱所持\n",
              "尔时。世尊说偈答言\n",
              "身得止息乐　　心得善解脱\n",
              "无为无所作　　正念不倾动\n",
              "了知一切法　　不起诸乱觉\n",
              "爱恚睡眠覆　　斯等皆已离\n",
              "如是多修习　　得度于五欲\n",
              "亦于第六海　　悉得度彼岸\n",
              "如是修习禅　　于诸深广欲\n",
              "悉得度彼岸　　不为彼所持\n",
              "时。爱乐天女复说偈言\n",
              "已断除恩爱　　淳厚积集欲\n",
              "多生人净信　　得度于欲流\n",
              "开发明智慧　　超踰死魔境\n",
              "尔时。世尊说偈答言\n",
              "大方便广度　　入如来法律\n",
              "斯等皆已度　　慧者复何忧\n",
              "时。三天女志愿不满。还诣其父魔波旬所\n",
              "时。魔波旬遥见女来。说偈弄之\n",
              "汝等三女子　　自夸说堪能\n",
              "咸放身光焰　　如电云中流\n",
              "至大精进所　　各现其容姿\n",
              "反为其所破　　如风飘其绵\n",
              "欲以爪破山　　齿啮破铁丸\n",
              "欲以发藕丝　　旋转于大山\n",
              "和合悉解脱　　而望乱其心\n",
              "着能缚风足　　令月空中堕\n",
              "以手抒大海　　气歔动雪山\n",
              "和合悉解脱　　亦可令倾动\n",
              "于深巨海中　　而求安足地\n",
              "如来于一切　　和合悉解脱\n",
              "正觉大海中　　求倾动亦然\n",
              "如魔波旬弄三女已。即没不现\n",
              "（一○九三）\n",
              "如是我闻\n",
              "一时。佛住郁鞞罗处尼连禅河侧大菩提树下。初成佛道\n",
              "天魔波旬作是念。此沙门瞿昙在郁鞞罗住处尼连禅河侧菩提树下。初成佛道。我今当往。为作留难。即自变身。作百种净．不净色。诣佛所\n",
              "佛遥见波旬百种净．不净色。作是念。恶魔波旬作百种净．不净色。欲作娆乱。即说偈言\n",
              "长夜生死中　　作净不净色\n",
              "汝何为作此　　不度苦彼岸\n",
              "若诸身口意　　不作留难者\n",
              "魔所不能教　　不随魔自在\n",
              "如是知恶魔　　于是自灭去\n",
              "时。魔波旬作是念。沙门瞿昙已知我心。内怀忧戚。即没不现\n",
              "（一○九四）\n",
              "如是我闻\n",
              "一时。佛住郁鞞罗处尼连禅河侧菩提树下。初成正觉\n",
              "尔时。世尊独一静处。专心禅思。作如是念。我今解脱苦行。善哉。我今善解脱苦行。先修正愿。今已果得无上菩提\n",
              "时。魔波旬作是念。今沙门瞿昙住郁鞞罗处尼连禅河侧菩提树下。初成正觉。我今当往。为作留难。即化作年少。住于佛前。而说偈言\n",
              "大修苦行处　　能令得清净\n",
              "而今反弃舍　　于此何所求\n",
              "欲于此求净　　净亦无由得\n",
              "尔时。世尊作是念。此魔波旬欲作娆乱。即说偈言\n",
              "知诸修苦行　　皆与无义俱\n",
              "终不获其利　　如弓弹有声\n",
              "戒定闻慧道　　我已悉修习\n",
              "得第一清净　　其净无有上\n",
              "时。魔波旬作是念。沙门瞿昙已知我心。内怀忧戚。即没不现\n",
              "（一○九五）\n",
              "如是我闻\n",
              "一时。佛住娑罗婆罗门聚落\n",
              "尔时。世尊晨朝着衣持钵。入婆罗聚落乞食。时。魔波旬作是念。今沙门瞿昙晨朝着衣持钵。入婆罗聚落乞食。我今当往。先入其舍。语诸信心婆罗门长者。令沙门瞿昙空钵而出\n",
              "时。魔波旬随逐佛后。作是唱言。沙门。沙门。都不得食耶\n",
              "尔时。世尊作是念。恶魔波旬欲作娆乱。即说偈言\n",
              "汝新于如来　　获得无量罪\n",
              "汝谓呼如来　　受诸苦恼耶\n",
              "时。魔波旬作是言。瞿昙。更入聚落。当令得食\n",
              "尔时。世尊而说偈言\n",
              "正使无所有　　安乐而自活\n",
              "如彼光音天　　常以欣悦食\n",
              "正使无所有　　安乐而自活\n",
              "常以欣悦食　　不依于有身\n",
              "时。魔波旬作是念。沙门瞿昙已知我心。内怀忧戚。即没不现\n",
              "（一○九六）\n",
              "如是我闻\n",
              "一时。佛住波罗[木*奈]国仙人住处鹿野苑中\n",
              "尔时。世尊告诸比丘。我已解脱人天绳索。汝等亦复解脱人天绳索。汝等当行人间。多所过度。多所饶益。安乐人天。不须伴行。一一而去。我今亦往郁鞞罗住处人间游行\n",
              "时。魔波旬作是念。沙门瞿昙住波罗[木*奈]仙人住处鹿野苑中。为诸声闻如是说法。我已解脱人天绳索。汝等亦能。汝等各别人间教化。乃至我亦当至郁鞞罗住处人间游行。我今当往。为作留难。即化作年少。住于佛前。而说偈言\n",
              "不脱作脱想　　谓呼已解脱\n",
              "为大缚所缚　　我今终不放\n",
              "尔时。世尊作是念。恶魔波旬欲作娆乱。即说偈言\n",
              "我已脱一切　　人天诸绳索\n",
              "已知汝波旬　　即自消灭去\n",
              "时。魔波旬作是念。沙门瞿昙已知我心。内怀忧戚。即没不现\n",
              "（一○九七）\n",
              "如是我闻\n",
              "一时。佛住释氏石主释氏聚落\n",
              "时。石主释氏聚落多人疫死。处处人民。若男若女。从四方来受持三归。其诸病人。若男若女。若大若小。皆因来者自称名字。我某甲等。归佛．归法．归比丘僧。举村举邑。皆悉如是\n",
              "尔时。世尊勤为声闻说法\n",
              "时。诸信心归三宝者。斯则皆生人．天道中\n",
              "时。魔波旬作是念。今沙门瞿昙住于释氏石主释氏聚落。勤为四众说法。我今当往。为作留难。化作年少。往住佛前。而说偈言\n",
              "何为勤说法　　教化诸人民\n",
              "相违不相违　　不免于驱驰\n",
              "以有系缚故　　而为彼说法\n",
              "尔时。世尊作是念。恶魔波旬欲作娆乱。即说偈言\n",
              "汝夜叉当知　　众生群集生\n",
              "诸有智慧者　　孰能不哀愍\n",
              "以有哀愍故　　不能不教化\n",
              "哀愍诸众生　　法自应如是\n",
              "恶魔波旬作是念。沙门瞿昙已知我心。内怀忧戚。即没不现\n",
              "（一○九八）\n",
              "如是我闻\n",
              "一时。佛住释氏石主释氏聚落\n",
              "尔时。世尊独一静处。禅思思惟。作是念。颇有作王。能得不杀。不教人杀。一向行法。不行非法耶\n",
              "时。魔波旬作是念。今沙门瞿昙住石主释氏聚落。独一禅思。作是念。颇有作王。不杀生。不教人杀。一向行法。不行非法耶。我今当往。为其说法。化作年少。往住佛前。作是言。如是。世尊。如是。善逝。可得作王。不杀生。不教人杀。一向行法。不行非法。世尊。今可作王。善逝。今可作王。必得如意\n",
              "尔时。世尊作是念。恶魔波旬欲作娆乱。而告魔言。汝魔波旬。何故作是言。作王。世尊。作王。善逝。可得如意\n",
              "魔白佛言。我面从佛闻作是说。若四如意足修习多修习已。欲令雪山王变为真金。即作不异。世尊今有四如意足。修习多修习。令雪山王变为真金。如意不异。是故。我白世尊。作王。世尊。作王。善逝。可得如意\n",
              "佛告波旬。我都无心欲作国王。云何当作。我亦无心欲令雪山王变为真金。何由而变\n",
              "尔时。世尊即说偈言\n",
              "正使有真金　　如雪山王者\n",
              "一人得此金　　亦复不知足\n",
              "是故智慧者　　金石同一观\n",
              "时。魔波旬作是念。沙门瞿昙已知我心。内怀忧戚。即没不现\n",
              "（一○九九）\n",
              "如是我闻\n",
              "一时。佛住释氏石主释氏聚落。时。有众多比丘集供养堂。为作衣事\n",
              "时。魔波旬作是念。今沙门瞿昙住于释氏石主释氏聚落。众多比丘集供养堂。为作衣故。我今当往。为作留难。化作少壮婆罗门像。作大萦发。着兽皮衣。手执曲杖。诣供养堂。于众多比丘前默然而住。须臾。语诸比丘言。汝等年少出家。肤白发黑。年在盛时。应受五欲庄严自娱。如何违亲背族。悲泣别离。信于非家。出家学道。何为舍现世乐。而求他世非时之乐\n",
              "诸比丘语婆罗门。我不舍现世乐求他世非时之乐。乃是舍非时乐就现世乐\n",
              "波旬复问。云何舍非时乐就现世乐\n",
              "比丘答言。如世尊说。他世乐少味多苦。少利多患。世尊说现世乐者。离诸炽然。不待时节。能自通达。于此观察。缘自觉知。婆罗门。是名现世乐\n",
              "时。婆罗门三反掉头喑痖。以杖筑地。即没不现\n",
              "时。诸比丘即生恐怖。身毛皆竖。此是何等婆罗门像。来此作变。即诣佛所。稽首礼足。退坐一面。白佛言。世尊。我等众多比丘集供养堂。为作衣故。有一盛壮婆罗门。萦发大髻。来诣我所。作是言。汝等年少出家。如上广说。乃至三反掉头喑痖。以杖筑地。即没不现。我等即生恐怖。身毛皆竖。是何婆罗门像。来作此变\n",
              "佛告诸比丘。此非婆罗门。是魔波旬来至汝所。欲作娆乱。尔时。世尊即说偈言\n",
              "凡生诸苦恼　　皆由于爱欲\n",
              "知世皆剑刺　　何人乐于欲\n",
              "觉世间有余　　皆悉为剑刺\n",
              "是故黠慧者　　当勤自调伏\n",
              "巨积真金聚　　犹如雪山王\n",
              "一人受用者　　意犹不知足\n",
              "是故黠慧者　　当修平等观\n",
              "佛说此经已。诸比丘闻佛所说。欢喜奉行\n",
              "（一一○○）\n",
              "如是我闻\n",
              "一时。佛住释氏石主释氏聚落\n",
              "时。有尊者善觉。晨朝着衣持钵。入石主释氏聚落乞食。食已。还精舍。举衣钵。洗足已。持尼师坛。置右肩上。入林中。坐一树下。修昼正受。作是念。我得善利。于正法．律出家学道。我得善利。遭遇大师如来．等正觉。我得善利。得在梵行．持戒．备德．贤善真实众中。我今当得贤善命终。于当来世亦当贤善\n",
              "时。魔波旬作是念。今沙门瞿昙往石主释氏聚落。有声闻弟子名曰善觉。着衣持钵。如上广说。乃至贤善命终。后世亦贤。我今当往。为作留难。化作大身。盛壮多力。见者怖畏。谓其力能翻发动大地。至善觉比丘所\n",
              "善觉比丘遥见大身勇盛壮士。即生恐怖。从坐起。诣佛所。稽首礼足。退住一面。白佛言。世尊。我今晨朝着衣持钵。广说如上。乃至贤善命终。后世亦贤。见有大身士夫。勇壮炽盛。力能动地。见生恐怖。心惊毛竖\n",
              "佛告善觉。此非大身士夫。是魔波旬欲作娆乱。汝且还去。依彼树下。修前三昧。动作彼魔。因斯脱苦\n",
              "时。尊者善觉即还本处。至于晨朝。着衣持钵。入石主释氏聚落乞食。食已。还精舍。如上广说。乃至贤善命终。后世亦贤\n",
              "时。魔波旬复作是念。此沙门瞿昙住于释氏。有弟子名曰善觉。如上广说。乃至贤善命终。后世亦贤。我今当往。为作留难。复化作大身。勇壮炽盛。力能发地。往住其前\n",
              "善觉比丘复遥见之。即说偈言\n",
              "我正信非家　　而出家学道\n",
              "于佛无价宝　　正念系心住\n",
              "随汝变形色　　我心不倾动\n",
              "觉汝为幻化　　便可从此灭\n",
              "时。魔波旬作是念。是沙门已知我心。内怀忧戚。即没不现\n",
              "（一一○一）\n",
              "如是我闻\n",
              "一时。佛住波罗[木*奈]国仙人住处鹿野苑中\n",
              "尔时。世尊告诸比丘。如来声闻作师子吼。说言。已知。已知。不知如来声闻于何等法已知．已知故作师子吼。谓苦圣谛．苦集圣谛．苦灭圣谛．苦灭道迹圣谛\n",
              "时。天魔波旬作是念。沙门瞿昙住波罗[木*奈]国仙人住处鹿野苑中。为诸声闻说法。乃至已知四圣谛。我今当往。为作留难。化作年少。住于佛前。而说偈言\n",
              "何于大众中　　无畏师子吼\n",
              "谓呼无有敌　　望调伏一切\n",
              "尔时。世尊作是念。恶魔波旬欲作娆乱。即说偈言\n",
              "如来于一切　　甚深正法律\n",
              "方便师子吼　　于法无所畏\n",
              "若有智慧者　　何故自忧怖\n",
              "时。魔波旬作是念。沙门瞿昙已知我心。内怀忧戚。即没不现\n",
              "（一一○二）\n",
              "如是我闻\n",
              "一时。佛住王舍城多众践蹈旷野中。与五百比丘众俱。而为说法。以五百钵置于中庭\n",
              "尔时。世尊为五百比丘说五受阴生灭之法\n",
              "时。魔波旬作是念。沙门瞿昙住王舍城多众践蹈旷野中。与五百比丘俱。乃至说五受阴是生灭法。我今当往。为作留难。化作大牛。往诣佛所。入彼五百钵间。诸比丘即驱。莫令坏钵\n",
              "尔时。世尊告诸比丘。此非是牛。是魔波旬欲作娆乱。即说偈言\n",
              "色受想行识　　非我及我所\n",
              "若知真实义　　于彼无所著\n",
              "心无所著法　　超出色结缚\n",
              "了达一切处　　不住魔境界\n",
              "佛说此经已。诸比丘闻佛所说。欢喜奉行\n",
              "（一一○三）\n",
              "如是我闻\n",
              "一时。佛住王舍城多众践蹈旷野中。与六百比丘众俱。为诸比丘说六触入处集．六触集．六触灭\n",
              "时。魔波旬作是念。今沙门瞿昙住王舍城多众践蹈旷野。为六百比丘说六触入处是集法．是灭法。我今当往。为作留难。化作壮士。大身勇盛。力能动地。来诣佛所\n",
              "彼诸比丘遥见壮士。身大勇盛。见生怖畏。身毛皆竖。共相谓言。彼为何等。形状可畏\n",
              "尔时。世尊告诸比丘。此是恶魔。欲作娆乱\n",
              "尔时。世尊即说偈言\n",
              "色声香味触　　及第六诸法\n",
              "爱念适可意　　世间唯有此\n",
              "此是最恶贪　　能系着凡夫\n",
              "超越斯等者　　是佛圣弟子\n",
              "度于魔境界　　如日无云翳\n",
              "时。魔波旬作是念。沙门瞿昙已知我心。内怀忧戚。即没不现\n"
            ]
          },
          {
            "id": 40,
            "level": 3,
            "title": "第四十卷",
            "brief": "",
            "media": "858-40.m4a",
            "page": [
              "（一一○四）\n",
              "如是我闻\n",
              "一时。佛住王舍城迦兰陀竹园\n",
              "尔时。世尊告诸比丘。若能受持七种受者。以是因缘得生天帝释处。谓天帝释本为人时。供养父母。及家诸尊长。和颜软语。不恶口。不两舌。常真实言。于悭吝世间。虽在居家而不悭惜。行解脱施。勤施。常乐行施。施会供养。等施一切。尔时。世尊即说偈言\n",
              "供养于父母　　及家之尊长\n",
              "柔和恭逊辞　　离粗言两舌\n",
              "调伏悭吝心　　常修真实语\n",
              "彼三十三天　　见行七法者\n",
              "咸各作是言　　当来生此天\n",
              "佛说此经已。诸比丘闻佛所说。欢喜奉行\n",
              "（一一○五）\n",
              "如是我闻\n",
              "一时。佛住鞞舍离国猕猴池侧重阁讲堂\n",
              "时。有离车名摩诃利。来诣佛所。稽首佛足。退坐一面。白佛言。世尊。见天帝释不\n",
              "佛答言。见\n",
              "离车复问。世尊。见有鬼似帝释形以不\n",
              "佛告离车。我知天帝释。亦知有鬼似天帝释。亦知彼帝释法。受持彼法缘故。得生帝释处。离车。帝释本为人时。供养父母。乃至行平等舍。尔时。世尊即说偈言\n",
              "供养于父母　　及家之尊长\n",
              "柔和恭逊辞　　离粗言两舌\n",
              "调伏悭吝心　　常修真实语\n",
              "彼三十三天　　见行七法者\n",
              "咸各作是言　　当来生此天\n",
              "佛说此经已。时摩诃利离车闻佛所说。欢喜随喜。作礼而去\n",
              "（一一○六）\n",
              "如是我闻\n",
              "一时。佛住鞞舍离国猕猴池侧重阁讲堂\n",
              "时。有异比丘来诣佛所。稽首佛足。退住一面。白佛言。世尊。何因．何缘释提桓因名释提桓因\n",
              "佛告比丘。释提桓因本为人时。行于顿施。沙门．婆罗门．贫穷．困苦．求生行路乞。施以饮食．钱财．谷．帛．华香．严具．床卧．灯明。以堪能故。名释提桓因\n",
              "比丘复白佛言。世尊。何因．何缘故。释提桓因复名富兰陀罗\n",
              "佛告比丘。彼释提桓因本为人时。数数行施衣被．饮食。乃至灯明。以是因缘。故名富兰陀罗\n",
              "比丘复白佛言。何因．何缘故。复名摩伽婆\n",
              "佛告比丘。彼释提桓因本为人时。名摩伽婆故。释提桓因即以本名。名摩伽婆\n",
              "比丘复白佛言。何因．何缘复名娑婆婆\n",
              "佛告比丘。彼释提桓因本为人时。数以婆诜私衣布施供养。以是因缘故。释提桓因名娑婆婆\n",
              "比丘复白佛言。世尊。何因．何缘释提桓因复名憍尸迦\n",
              "佛告比丘。彼释提桓因本为人时。为憍尸族姓人。以是因缘故。彼释提桓因复名憍尸迦\n",
              "比丘问佛言。世尊。何因．何缘彼释提桓因名舍脂钵低\n",
              "佛告比丘。彼阿修罗女名曰舍脂。为天帝释第一天后。是故帝释名舍脂钵低\n",
              "比丘白佛言。世尊。何因．何缘释提桓因复名千眼\n",
              "佛告比丘。彼释提桓因本为人时。聪明智慧。于一坐间。思千种义。观察称量。以是因缘。彼天帝释复名千眼\n",
              "比丘白佛。何因．何缘彼释提桓因复名因提利\n",
              "佛告比丘。彼天帝释于诸三十三天。为王为主。以是因缘故。彼天帝释名因提利\n",
              "佛告比丘。然彼释提桓因本为人时。受持七种受。以是因缘。得天帝释。何等为七。释提桓因本为人时。供养父母。乃至等行惠施。是为七种受。以是因缘。为天帝释\n",
              "尔时。世尊即说偈言。如上广说\n",
              "佛说此经已。诸比丘闻佛所说。欢喜奉行\n",
              "（一一○七）\n",
              "如是我闻\n",
              "一时。佛住鞞舍离国猕猴池侧重阁讲堂\n",
              "尔时。世尊告诸比丘。过去世时。有一夜叉鬼。丑陋恶色。在帝释空座上坐。三十三天见此鬼丑陋恶色。在帝释空座上坐。见已。咸各嗔恚。诸天如是极嗔恚已。彼鬼如是．如是随嗔恚渐渐端正\n",
              "时。三十三天往诣天帝释。白帝释言。憍尸迦。当知有一异鬼。丑陋恶色。在天王空座上坐。我等诸天见彼鬼丑陋恶色。坐天王座。极生嗔恚。随彼诸天嗔恚。彼鬼随渐端正。释提桓因告诸三十三天。彼是嗔恚对治鬼\n",
              "尔时。天帝释自往彼鬼所。整衣服。偏袒右肩。合掌三称名字而言。仁者。我是释提桓因。随释提桓因如是恭敬下意。彼鬼如是．如是随渐丑陋。即复不现\n",
              "时。释提桓因自坐已。而说偈言\n",
              "人当莫嗔恚　　见嗔莫嗔报\n",
              "于恶莫生恶　　当破坏憍慢\n",
              "不嗔亦不害　　名住贤圣众\n",
              "恶罪起嗔恚　　坚住如石山\n",
              "盛嗔恚能持　　如制逸马车\n",
              "我说善御士　　非谓执绳者\n",
              "佛告诸比丘。释提桓因于三十三天为自在王。叹说不嗔。汝等如是正信．非家．出家学道。亦应赞叹不嗔。当如是学\n",
              "佛说此经已。诸比丘闻佛所说。欢喜奉行\n",
              "（一一○八）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊晨朝着衣持钵。入舍卫城乞食。乞食已。还精舍。举衣钵。洗足已。持尼师坛。着右肩上。至安陀林。布尼师坛。坐一树下。入昼正受\n",
              "尔时。只桓中有两比丘诤起。一人骂詈。一人默然。其骂詈者。即便改悔忏谢于彼。而彼比丘不受其忏。以不受忏故。时。精舍中众多比丘共相劝谏。高声闹乱\n",
              "尔时。世尊以净天耳过于人耳。闻只桓中高声闹乱。闻已。从禅觉。还精舍。于大众前敷座而坐。告诸比丘。我今晨朝乞食。还至安陀林。坐禅人昼正受。闻精舍中高声大声。纷纭闹乱。竟为是谁\n",
              "比丘白佛。此精舍中有二比丘诤起。一比丘骂。一者默然。时。骂比丘寻向悔谢。而彼不受。缘不受故。多人劝谏。故致大声。高声闹乱\n",
              "佛告比丘。云何。比丘。愚痴之人。人向悔谢。不受其忏。若人忏而不受者。是愚痴人。长夜当得不饶益苦。诸比丘。过去世时。释提桓因有三十三天共诤。说偈教诫言\n",
              "于他无害心　　嗔亦不缠结\n",
              "怀恨不经久　　于嗔以不住\n",
              "虽复嗔恚盛　　不发于粗言\n",
              "不求彼开节　　扬人之虚短\n",
              "常当自防护　　以义内省察\n",
              "不怒亦不害　　常与贤圣俱\n",
              "若与恶人俱　　刚强犹山石\n",
              "盛恚能自持　　如制逸马车\n",
              "我说为善御　　非谓执绳者\n",
              "佛告诸比丘。释提桓因于三十三天为自在王。常行忍辱。亦复赞叹行忍者。汝等比丘正信．非家．出家学道。当行忍辱。赞叹忍者。应当学\n",
              "佛说此经已。诸比丘闻佛所说。欢喜奉行\n",
              "（一一○九）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。过去世时。天．阿修罗对阵欲战。释提桓因语毗摩质多罗阿修罗王。莫得各各共相杀害。但当论议。理屈者伏。毗摩质多罗阿修罗王言。设共论议。谁当证知理之通塞。天帝释言。诸天众中自有智慧明记识者。阿修罗众亦复自有明记识者。毗摩质多罗阿修罗言。可尔。释提桓因言。汝等可先立论。然后我当随后立论。则不为难\n",
              "时。毗摩质多罗阿修罗王即说偈立论言\n",
              "我若行忍者　　于事则有阙\n",
              "愚痴者当言　　怖畏故行忍\n",
              "释提桓因说偈答言\n",
              "正使愚痴者　　言恐怖故忍\n",
              "及其不言者　　于理何所伤\n",
              "但自观其义　　亦观于他义\n",
              "彼我悉获安　　斯忍为最上\n",
              "毗摩质多罗阿修罗复说偈言\n",
              "若不制愚痴　　愚痴则伤人\n",
              "犹如凶恶牛　　舍走逐触人\n",
              "执杖而强制　　怖畏则调伏\n",
              "是故坚持杖　　折伏彼愚夫\n",
              "帝释复说偈言\n",
              "我常观察彼　　制彼愚夫者\n",
              "愚者嗔恚盛　　智以静默伏\n",
              "不嗔亦不害　　常与贤圣俱\n",
              "恶罪起嗔恚　　坚住如石山\n",
              "盛嗔恚能持　　如制逸马车\n",
              "我说善御士　　非谓执绳者\n",
              "尔时。天众中有天智慧者。阿修罗众中有阿修罗智慧者。于此偈思惟称量观察。作是念。毗摩质多罗阿修罗所说偈。终竟长夜起于斗讼战诤。当知毗摩质多罗阿修罗王教人长夜斗讼战诤。释提桓因所说偈。长夜终竟息于斗讼战诤。当知天帝释长夜教人息于斗讼战诤。当知帝释善论得胜\n",
              "佛告诸比丘。释提桓因以善论议伏阿修罗。诸比丘。释提桓因于三十三天为自在王。立于善论。赞叹善论。汝等比丘亦应如是。正信．非家．出家学道。亦当善论。赞叹善论。应当学\n",
              "佛说此经已。诸比丘闻佛所说。欢喜奉行\n",
              "（一一一○）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。过去世时。有天帝释。天．阿修罗对阵欲战。释提桓因语三十三天众言。今日诸天与阿修罗军战。诸天得胜。阿修罗不如者。当生擒毗摩质多罗阿修罗王。以五系缚。将还天宫。毗摩质多罗阿修罗王告阿修罗众。今日诸天．阿修罗共战。若阿修罗胜。诸天不如者。当生擒释提桓因。以五系缚。将还阿修罗宫。当其战时。诸天得胜。阿修罗不如\n",
              "时。彼诸天捉得毗摩质多罗阿修罗王。以五系缚。将还天宫。缚在帝释断法殿前门下。帝释从此门入出之时。毗摩质多罗阿修罗缚在门侧嗔恚骂詈\n",
              "时。帝释御者见阿修罗王。身被五缚。在于门侧。帝释出入之时辄嗔恚骂詈。见已即便说偈。白帝释言\n",
              "释今为畏彼　　为力不足耶\n",
              "能忍阿修罗　　面前而骂辱\n",
              "释即答言\n",
              "不以畏故忍　　亦非力不足\n",
              "何有黠慧人　　而与愚夫对\n",
              "御者复白言\n",
              "若但行忍者　　于事则有阙\n",
              "愚痴者当言　　畏怖故行忍\n",
              "是故当苦治　　以智制愚痴\n",
              "帝释答言\n",
              "我常观察彼　　制彼愚夫者\n",
              "见愚者嗔盛　　智以静默伏\n",
              "非力而为力　　是彼愚痴力\n",
              "愚痴违远法　　于道则无有\n",
              "若使有大力　　能忍于劣者\n",
              "是则为上忍　　无力何有忍\n",
              "于他极骂辱　　大力者能忍\n",
              "是则为上忍　　无力何所忍\n",
              "于己及他人　　善护大恐怖\n",
              "知彼嗔恚盛　　还自守静默\n",
              "于二义俱备　　自利亦利他\n",
              "谓言愚夫者　　以不见法故\n",
              "愚夫谓胜忍　　重增其恶口\n",
              "未知忍彼骂　　于彼常得胜\n",
              "于胜己行忍　　是名恐怖忍\n",
              "于等者行忍　　是名忍诤忍\n",
              "于劣者行忍　　是则为上忍\n",
              "佛告诸比丘。释提桓因于三十三天为自在王。常行忍辱。赞叹于忍。汝等比丘正信．非家．出家学道。亦应如是行忍。赞叹于忍。应当学\n",
              "佛说经已。诸比丘闻佛所说。欢喜奉行\n",
              "（一一一一）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。过去世时。释提桓因欲入园观。时。敕其御者。令严驾千马之车诣于园观。御者奉敕。即严驾千马之车。往白帝释。唯。俱尸迦。严驾已竟。唯王知时。天帝释即下常胜殿。东向合掌礼佛。尔时。御者见。即心惊毛竖。马鞭落地\n",
              "时。天帝释见御者心惊毛竖。马鞭落地。即说偈言\n",
              "汝见何忧怖　　马鞭落于地\n",
              "御者说偈白帝释言\n",
              "见王天帝释　　为舍脂之夫\n",
              "所以生恐怖　　马鞭落地者\n",
              "常见天帝释　　一切诸大地\n",
              "人天大小王　　及四护世主\n",
              "三十三天众　　悉皆恭敬礼\n",
              "何处更有尊　　尊于帝释者\n",
              "而今正东向　　合掌修敬礼\n",
              "尔时。帝释说偈答言\n",
              "我实于一切　　世间大小王\n",
              "及四护世王　　三十三天众\n",
              "最为其尊王　　故悉来恭敬\n",
              "而复有世间　　随顺等正觉\n",
              "名号满天师　　故我稽首礼\n",
              "御者复白言\n",
              "是必世间胜　　故使天王释\n",
              "恭敬而合掌　　东向稽首礼\n",
              "我今亦当礼　　天王所礼者\n",
              "时。天帝释。舍脂之夫说如是偈。礼佛已。乘千马车。往诣园观\n",
              "佛告诸比丘。彼天帝释于三十三天为自在王。尚恭敬佛。亦复赞叹恭敬于佛。汝等比丘正信．非家．出家学道。亦应如是恭敬于佛。亦当赞叹恭敬佛者。应当学\n",
              "佛说此经已。诸比丘闻佛所说。欢喜奉行\n",
              "（一一一二）\n",
              "如是我闻\n",
              "一时。佛住舍卫国祇树给孤独园。广说如上。差别者。尔时。帝释下常胜殿。合掌东向敬礼尊法。乃至佛说此经已。诸比丘闻佛所说。欢喜奉行\n",
              "如是我闻\n",
              "一时。佛住舍卫国祇树给孤独园。如上广说。差别者。尔时。帝释说偈答御者言\n",
              "我实为大地　　世间大小王\n",
              "及四护世主　　三十三天众\n",
              "如是等一切　　悉尊重恭敬\n",
              "然复有净戒　　长夜入正受\n",
              "正信而出家　　究竟诸梵行\n",
              "故我于彼所　　尊重恭敬礼\n",
              "又调伏贪恚　　超越愚痴境\n",
              "修学不放逸　　亦恭敬礼彼\n",
              "贪欲嗔恚痴　　悉已永不着\n",
              "漏尽阿罗汉　　复应敬礼彼\n",
              "若复在居家　　奉持于净戒\n",
              "如法修布萨　　亦复应敬礼\n",
              "御者白帝释言\n",
              "是必世间胜　　故天王敬礼\n",
              "我亦当如是　　随天王恭敬\n",
              "诸比丘。彼天帝释。舍脂之夫敬礼法．僧。亦复赞叹礼法．僧者。汝等已能正信．非家．出家学道。亦当如是敬礼法．僧。当复赞叹礼法．僧者\n",
              "佛说此经已。诸比丘闻佛所说。欢喜奉行\n",
              "（一一一三）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。过去世时。有天帝释欲入园观。王敕御者。令严驾千马之车。御者受教。即严驾已。还白帝释。乘已严驾。唯王知时\n",
              "尔时。帝释从常胜殿来下。周向诸方。合掌恭敬\n",
              "时。彼御者见天帝释从殿来下。住于中庭。周向诸方。合掌恭敬。见已惊怖。马鞭落地。而说偈言\n",
              "诸方唯有人　　臭秽胞胎生\n",
              "神处秽死尸　　饥渴常燋然\n",
              "何故憍尸迦　　故重于非家\n",
              "为我说其义　　饥渴愿欲闻\n",
              "时。天帝释说偈答言\n",
              "我正恭敬彼　　能出非家者\n",
              "自在游诸方　　不计其行止\n",
              "城邑国土色　　不能累其心\n",
              "不畜资生具　　一往无欲定\n",
              "往则无所求　　唯无为为乐\n",
              "言则定善言　　不言则寂定\n",
              "诸天阿修罗　　各各共相违\n",
              "人间自共诤　　相违亦如是\n",
              "唯有出家者　　于诸诤无诤\n",
              "于一切众生　　放舍于刀杖\n",
              "于财离财色　　不醉亦不荒\n",
              "远离一切恶　　是故敬礼彼\n",
              "是时。御者复说偈言\n",
              "天王之所敬　　是必世间胜\n",
              "故我从今日　　当礼出家人\n",
              "如是说已。天帝释敬礼诸方一切僧毕。升于马车。游观园林\n",
              "佛告比丘。彼天帝释于三十三天为自在王。而常恭敬众僧。亦常赞叹恭敬僧功德。汝等比丘正信．非家．出家学道。亦当如是恭敬众僧。亦当赞叹敬僧功德\n",
              "佛说此经已。诸比丘闻佛所说。欢喜奉行\n",
              "（一一一四）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。过去世时。阿修罗王兴四种兵。象兵．马兵．车兵．步兵。时三十三天欲共斗战。时。天帝释闻阿修罗王兴四种兵。象兵．马兵．车兵．步兵。来欲共战。闻已。即告宿毗梨天子言。阿公知不。阿修罗兴四种兵。象兵．马兵．车兵．步兵。欲与三十三天共战。阿公可敕三十三天兴四种兵。象兵．马兵．车兵．步兵。与彼阿修罗共战。尔时。宿毗梨天子受帝释教。还自天宫。慢缓宽纵。不勤方便\n",
              "阿修罗众已出在道路。帝释闻已。复告宿毗梨天子。阿公。阿修罗军已在道路。阿公可速告令起四种兵与阿修罗战。宿毗梨天子受帝释教已。即复还宫。懈怠宽纵\n",
              "时。阿修罗王军已垂至。释提桓因闻阿修罗军已在近路。复告宿毗梨天子。阿公知不。阿修罗军已在近路。阿公。速告诸天起四种兵\n",
              "时。宿毗梨天子即说偈言\n",
              "若有不起处　　无为安隐乐\n",
              "得如是处者　　无作亦无忧\n",
              "当与我是处　　令我得安隐\n",
              "尔时。帝释说偈答言\n",
              "若有不起处　　无为安隐乐\n",
              "若得是处者　　无作亦无忧\n",
              "汝得是处者　　亦应将我去\n",
              "宿毗梨天子复说偈言\n",
              "若处无方便　　不起安隐乐\n",
              "若得彼处者　　无作亦无忧\n",
              "当与我是处　　令我得安隐\n",
              "时。天帝释复说偈答言\n",
              "若处无方便　　不起安隐乐\n",
              "若人得是处　　无作亦无忧\n",
              "汝得是处者　　亦应将我去\n",
              "宿毗梨天子复说偈言\n",
              "若处不放逸　　不起安隐乐\n",
              "若人得是处　　无作亦无忧\n",
              "当与我是处　　令得安隐乐\n",
              "时。天帝释复说偈言\n",
              "若处不放逸　　不起安隐乐\n",
              "若人得是处　　无作亦无忧\n",
              "汝得是处者　　亦应将我去\n",
              "宿毗梨复说偈言\n",
              "懒惰无所起　　不知作已作\n",
              "行欲悉皆会　　当与我是处\n",
              "时。天帝释复说偈言\n",
              "懒惰无所起　　得究竟安乐\n",
              "汝得彼处者　　亦应将我去\n",
              "宿毗梨天子复说偈言\n",
              "无事亦得乐　　无作亦无忧\n",
              "若与我是处　　令我得安乐\n",
              "天帝释复说偈言\n",
              "若见若复闻　　众生无所作\n",
              "汝得是处者　　亦应将我去\n",
              "汝若畏所作　　不念于有为\n",
              "但当速净除　　涅槃之径路\n",
              "时。宿毗梨天子严四兵。象兵．马兵．车兵．步兵。与阿修罗战。摧阿修罗众。诸天得胜。还归天宫\n",
              "佛告诸比丘。释提桓因兴四种兵。与阿修罗战。精勤得胜。诸比丘。释提桓因于三十三天为自在王。常以精勤方便。亦常赞叹精勤之德。汝等比丘正信．非家．出家学道。当勤精进。赞叹精勤\n",
              "佛说此经已。诸比丘闻佛所说。欢喜奉行\n",
              "（一一一五）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。过去世时。有一聚落。有诸仙人于聚落边空闲处住止\n",
              "时。有诸天．阿修罗去聚落不远。对阵战斗\n",
              "尔时。毗摩质多罗阿修罗王除去五饰。脱去天冠。却伞盖。除剑刀。屏宝拂。脱革屣。至彼仙人住处。入于门内。周向看视。不顾眄诸仙人。亦不问讯。看已。还出\n",
              "时。有一仙人遥见毗摩质多罗阿修罗王除去五饰入园。看已。还出。见已。语诸仙人言。此何等人。有不调伏色。不似人形。非威仪法。似田舍儿。非长者子。除去五饰。入于园门。高视观看。亦不顾眄问讯诸仙人。有一仙人答言。此是毗摩质多罗阿修罗王。除去五饰。观看而去。彼仙人言。此非贤士。不好不善。非贤非法。除去五饰。来入园门。看已。还去。亦不顾眄问讯诸仙人。以是故。当知天众增长。阿修罗损减\n",
              "时。释提桓因除去五饰。入仙人住处。与诸仙人面相问讯慰劳。然后还出\n",
              "复有仙人见天帝释除去五饰。入于园门。周遍问讯。见已。问诸仙人。此是何人。入于园林。有调伏色。有可适人色。有威仪色。非田舍儿。似族姓子。除去五饰。来入园门。周遍问讯。然后还出。有仙人答言。此是天帝释。除去五饰。来入园门。周遍问讯。然后还去。彼仙人言。此是贤士。善好真实威仪法。除去五饰。来入园门。周遍问讯。然后还去。以是当知天众增长。阿修罗众损减\n",
              "时。毗摩质多罗阿修罗王闻仙人称叹诸天。闻已。嗔恚炽盛\n",
              "时。彼空处仙人闻阿修罗王嗔恚炽盛。往诣毗摩质多罗阿修罗王所。而说偈言\n",
              "仙人故来此　　求乞施无畏\n",
              "汝能施无畏　　赐牟尼恩教\n",
              "毗摩质多罗以偈答言\n",
              "于汝仙人所　　无有施无畏\n",
              "违背阿修罗　　习近帝释故\n",
              "于此诸无畏　　当遗以恐怖\n",
              "仙人复说偈言\n",
              "随行殖种子　　随类果报生\n",
              "来乞于无畏　　遗之以恐怖\n",
              "当获无尽畏　　施畏种子故\n",
              "时。诸仙人于毗摩质多罗阿修罗王面前说咒已。凌虚而逝\n",
              "即于是夜。毗摩质多罗阿修罗王心惊三起。眠中闻恶声言。释提桓因兴四种兵。与阿修罗战。惊觉恐怖。虑战必败。退走而还阿修罗宫\n",
              "时。天帝释敌退得胜已。诣彼空闲仙人住处。礼诸仙人足已。退于西面诸仙人前。东向而坐\n",
              "时。东风起。有异仙人即说偈言\n",
              "今此诸牟尼　　出家来日久\n",
              "腋下流汗臭　　莫顺坐风下\n",
              "千眼可移坐　　此臭难可堪\n",
              "时。天帝释说偈答言\n",
              "种种众香华　　结以为华鬘\n",
              "今之所闻香　　其香复过是\n",
              "宁久闻斯香　　未曾生厌患\n",
              "佛告诸比丘。彼天帝释于三十三天为自在王。恭敬出家人。亦常赞叹出家人。亦常赞叹恭敬之德。汝等比丘正信．非家．出家学道。常应恭敬诸梵行者。亦当赞叹恭敬之德\n",
              "佛说此经已。诸比丘闻佛所说。欢喜奉行\n",
              "（一一一六）\n",
              "如是我闻\n",
              "一时。佛住舍卫国祇树给孤独园。时。天帝释晨朝来诣佛所。稽首佛足。以帝释神力。身诸光明遍照祇树精舍\n",
              "时。释提桓因说偈问佛言\n",
              "为杀于何等　　而得安隐眠\n",
              "为杀于何等　　而得无忧畏\n",
              "为杀何等法　　瞿昙所赞叹\n",
              "尔时。世尊说偈答言\n",
              "害凶恶嗔恚　　而得安隐眠\n",
              "害凶恶嗔恚　　心得无忧畏\n",
              "嗔恚为毒根　　灭彼苦种子\n",
              "灭彼苦种子　　而得无忧畏\n",
              "彼苦种灭故　　贤圣所称叹\n",
              "尔时。释提桓因闻佛所说。欢喜随喜。作礼而去\n",
              "（一一一七）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。于月八日。四大天王敕遣大臣。案行世间。为何等人供养父母．沙门．婆罗门。宗亲尊重。作诸福德。见今世恶。畏后世罪。行施作福。受持斋戒。于月八日．十四日．十五日。及神变月。受戒布萨。至十四日。遣太子下。观察世间。为何等人供养父母。乃至受戒布萨。至十五日。四大天王自下世间。观察众生。为何等人供养父母。乃至受戒布萨。诸比丘。尔时。世间无有多人供养父母。乃至受戒布萨者\n",
              "时。四天王即往诣三十三天集法讲堂。白天帝释。天王当知。今诸世间。无有多人供养父母。乃至受戒布萨。时。三十三天众闻之不喜。转相告语。今世间人。不贤不善。不好不类。无真实行。不供养父母。乃至不受戒布萨。缘斯罪故。诸天众减。阿修罗众当渐增广\n",
              "诸比丘。尔时。世间若复多人供养父母。乃至受戒布萨者。四天王至三十三天集法讲堂。白天帝释。天王当知。今诸世间。多有人民供养父母。乃至受戒布萨。时。三十三天心皆欢喜。转相告语。今诸世间。贤圣真实如法。多有人民供养父母。乃至受戒布萨。缘斯福德。阿修罗众减。诸天众增广\n",
              "时。天帝释知诸天众皆欢喜已。即说偈言\n",
              "若人月八日　　十四十五日\n",
              "及神变之月　　受持八支斋\n",
              "如我所修行　　彼亦如是修\n",
              "尔时。世尊告诸比丘。彼天帝释所说偈言\n",
              "若人月八日　　十四十五日\n",
              "及神变之月　　受持八支斋\n",
              "如我所修行　　彼亦如是修\n",
              "此非善说。所以者何。彼天帝释自有贪．恚．痴患。不脱生．老．病．死．忧．悲．恼苦故\n",
              "若阿罗汉比丘。诸漏已尽。所作已作。离诸重担。断诸有结。心善解脱。说此偈言\n",
              "若人月八日　　十四十五日\n",
              "及神变之月　　受持八支斋\n",
              "如我所修行　　彼亦如是修\n",
              "如是说者。则为善说。所以者何。阿罗汉比丘离贪．恚．痴。已脱生．老．病．死．忧．悲．恼苦。是故此偈则为善说\n",
              "佛说此经已。诸比丘闻佛所说。欢喜奉行\n",
              "（一一一八）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。过去世时。毗摩质多罗阿修罗王疾病困笃。往诣释提桓因所。语释提桓因言。憍尸迦。当知我今疾病困笃。为我疗治。令得安隐。释提桓因语毗摩质多罗阿修罗言。汝当授我幻法。我当疗治汝病。令得安隐。毗摩质多罗阿修罗语帝释言。我当还问诸阿修罗众。听我者。当授帝释阿修罗幻法\n",
              "尔时。毗摩质多罗阿修罗即往至诸阿修罗众中。语诸阿修罗言。诸人当知。我今疾病困笃。往诣释提桓因所。求彼治病。彼语我言。汝能授我阿修罗幻法者。当治汝病。令得安隐。我今当往为彼说阿修罗幻法\n",
              "时。有一诈伪阿修罗语毗摩质多罗阿修罗。其彼天帝释质直好信不虚伪。但语彼言。天王。此阿修罗幻法。若学者。令人堕地狱。受罪无量百千岁。彼天帝释必当息意。不复求学。当言。汝去。令汝病差。可得安隐\n",
              "时。毗摩质多罗阿修罗复往帝释所。说偈白言\n",
              "千眼尊天王　　阿修罗幻术\n",
              "皆是虚诳法　　令人堕地狱\n",
              "无量百千岁　　受苦无休息\n",
              "时。天帝释语毗摩质多罗阿修罗言。止。止。如是幻术。非我所须。汝且还去。令汝身病寂灭休息。得力安隐\n",
              "佛告诸比丘。释提桓因于三十三天为自在王。长夜真实。不幻不伪。贤善质直。汝等比丘正信．非家．出家学道。亦应如是不幻不伪。贤善质直。当如是学\n",
              "佛说此经已。诸比丘闻佛所说。欢喜奉行\n",
              "（一一一九）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。时。有天帝释及鞞卢阇那子婆稚阿修罗王。有绝妙之容。于晨朝时。俱诣佛所。稽首佛足。退坐一面。时。天帝释及鞞卢阇那子婆稚阿修罗王。身诸光明。普照祇树给孤独园\n",
              "尔时。鞞卢阇那阿修罗王说偈白佛\n",
              "人当勤方便　　必令利满足\n",
              "是利满足已　　何须复方便\n",
              "时。天帝释复说偈言\n",
              "若人勤方便　　必令利满足\n",
              "是利满足已　　修忍无过上\n",
              "说是偈已。俱白佛言。世尊。何者善说。世尊告言。汝等所说。二说俱善\n",
              "然今汝等复听我说\n",
              "一切众生类　　悉皆求己利\n",
              "彼彼诸众生　　各自求所应\n",
              "世间诸和合　　及与第一义\n",
              "当知世和合　　则为非常法\n",
              "若人勤方便　　必令利满足\n",
              "是利满足已　　修忍无过上\n",
              "尔时。天帝释及毗卢阇那子婆稚阿修罗王闻佛所说。欢喜随喜。作礼而去\n",
              "尔时。世尊告诸比丘。释提桓因于三十三天为自在王。修行于忍。赞叹于忍。汝等比丘正信．非家．出家学道。亦应如是修行于忍。赞叹于忍\n",
              "佛说此经已。诸比丘闻佛所说。欢喜奉行\n",
              "（一一二○）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。过去世时。有天帝释白佛言。世尊。我今受如是戒。乃至佛法住世。尽其形寿。有恼我者。要不反报加恼于彼。时。毗摩质多罗阿修罗王闻天帝释受如是戒。乃至佛法住世。尽其形寿。有恼我者。我不反报加恼于彼。闻已。执持利剑。逆道而来\n",
              "时。天帝释遥见毗摩质多罗阿修罗王执持利剑。逆道而来。即遥告言。阿修罗。住。缚汝勿动\n",
              "毗摩质多罗阿修罗王即不得动。语帝释言。汝今岂不受如是戒。若佛法住世。尽其形寿。有恼我者。必不还报耶。天帝释答言。我实受如是戒。但汝息住受缚。阿修罗言。今且放我。帝释答言。汝若约誓不作乱者。然后放汝。阿修罗言。放我当如法作。帝释答言。先如法作。然后放汝\n",
              "时。毗摩质多罗阿修罗王即说偈言\n",
              "贪欲之所趣　　及嗔恚所趣\n",
              "妄语之所趣　　谤毁贤圣趣\n",
              "我若娆乱者　　趣同彼趣趣\n",
              "释提桓因复告言。放汝令去。随汝所安\n",
              "尔时。天帝释令阿修罗王作约誓已。往诣佛所。稽首佛足。退坐一面。白佛言。世尊。我于佛前受如是戒。乃至佛法住世。尽其形寿。有恼我者。我不反报。毗摩质多罗阿修罗王闻我受戒。手执利剑。随路而来。我遥见已。语言。阿修罗。住。住。缚汝勿动。彼阿修罗言。汝不受戒耶。我即答言。我实受戒。且汝今住。缚汝勿动。彼即求脱。我告彼言。若作约誓不作乱者当令汝脱。阿修罗言。且当放我。当说约誓。我即告言。先说约誓。然后放汝。彼即说偈。作约誓言\n",
              "贪欲之所趣　　及嗔恚所趣\n",
              "妄语之所趣　　谤毁贤圣趣\n",
              "我若作娆乱　　趣同彼趣趣\n",
              "如是。世尊。我要彼阿修罗王令说约誓。为是法不。彼阿修罗复为娆乱不\n",
              "佛告天帝释。善哉。善哉。汝要彼约誓。如法不违。彼亦不复敢作娆乱。尔时。天帝释闻佛所说。欢喜随喜。作礼而去\n",
              "尔时。世尊告诸比丘。彼天帝释于三十三天为自在王。不为娆乱。亦常赞叹不娆乱法。汝等比丘正信．非家．出家学道。亦应如是行不娆乱。亦当赞叹不扰乱法\n",
              "佛说此经已。诸比丘闻佛所说。欢喜奉行\n"
            ]
          },
          {
            "id": 41,
            "level": 3,
            "title": "第四十一卷",
            "brief": "",
            "media": "858-41.m4a",
            "page": [
              "（一一二一）\n",
              "如是我闻\n",
              "一时。佛住迦毗罗卫国尼拘律园。时。有众多释氏来诣佛所。稽首礼足。退坐一面\n",
              "尔时。世尊告诸释氏。汝等诸瞿昙。于法斋日及神足月受持斋戒。修功德不\n",
              "诸释氏白佛言。世尊。我等于诸斋日有时得受斋戒。有时不得。于神足月有时斋戒。修诸功德。有时不得\n",
              "佛告诸释氏。瞿昙。汝等不获善利。汝等是憍慢者．烦恼人．忧悲人．恼苦人。何故于诸斋日或得斋戒。或不得。于神足月或得斋戒。作诸功德。或不得。诸瞿昙。譬人求利。日日增长。一日一钱。二日两钱。三日四钱。四日八钱。五日十六钱。六日三十二钱。如是士夫日常增长。八日．九日乃至一月。钱财转增广耶\n",
              "长者白佛。如是。世尊\n",
              "佛告释氏。云何。瞿昙。如是士夫钱财转增。当得自然钱财增广。复欲令我于十年中一向喜乐心乐。多住禅定。宁得以不\n",
              "释氏答言。不也。世尊\n",
              "佛告释氏。若得九年．八年．七年．六年．五年．四年．三年．二年．一年喜乐心乐。多住禅定以不\n",
              "释氏答言。不也。世尊\n",
              "佛告释氏。且置年岁。宁得十月．九月．八月乃至一月喜乐心乐。多住禅定以不。复置一月。宁得十日．九日．八日乃至一日一夜喜乐心乐。禅定多住以不\n",
              "释氏答言。不也。世尊\n",
              "佛告释氏。我今语汝。我声闻中有直心者。不谄不幻。我于彼人。十年教化。以是因缘。彼人则能百千万岁一向喜乐心乐。多住禅定。斯有是处。复置十年。若九年．八年乃至一年。十月．九月乃至一月。十日．九日乃至一日一夜。我教化。至其明旦。能令胜进。晨朝教化。乃至日暮。能令胜进。以是因缘。得百千万岁一向喜乐心乐。多住禅定。成就二果。或斯陀含果．阿那含果。以彼士夫先得须陀洹故\n",
              "释氏白佛。善哉。世尊。我从今日。于诸斋日当修斋戒。乃至八支。于神足月受持斋戒。随力惠施。修诸功德\n",
              "佛告释氏。善哉。瞿昙。为真实要\n",
              "佛说此经已。时。诸释种闻佛所说。欢喜随喜。作礼而去\n",
              "（一一二二）\n",
              "如是我闻\n",
              "一时。佛住迦毗罗卫国尼拘律园中\n",
              "时。有众多释氏集论议堂。作如是论议。时。有释氏语释氏难提。我有时得诣如来。恭敬供养。有时不得。有时得亲近供养知识比丘。有时不得。又复不知有诸智慧优婆塞。有余智慧优婆塞．智慧优婆夷疾病困苦。复云何教化．教诫说法。今当共往诣世尊所。问如此义。如世尊教。当受奉行\n",
              "尔时。难提与诸释氏俱诣佛所。稽首礼足。退住一面。白佛言。世尊。我等诸释氏集论议堂。作如是论议。有诸释氏语我言。难提。我等或时见如来。恭敬供养。或时不见。或时往见诸知识比丘。亲近供养。或时不得。如是广说。乃至如佛所教诫。当受奉行。我等今日请问世尊。若智慧优婆塞。有余智慧优婆塞．优婆夷疾病困苦。云何教化．教诫说法\n",
              "佛告难提。若有智慧优婆塞。当诣余智慧优婆塞．优婆夷疾病困苦者所。以三种稣息处而教授之言。仁者。汝当成就于佛不坏净。于法．僧不坏净。以是三种稣息处而教授已。当复问言。汝顾恋父母不。彼若有顾恋父母者。当教令舍。当语彼言。汝顾恋父母得活者。可顾恋耳。既不由顾恋而得活。用顾恋为。彼若言不顾恋父母者。当叹善随喜。当复问言。汝于妻子．奴仆．钱财诸物有顾念不。若言顾念。当教令舍。如舍顾恋父母法。若言不顾念。叹善随喜。当复问言。汝于人间五欲顾念以不。若言顾念。当为说言。人间五欲恶露不净。败坏臭处。不如天上胜妙五欲。教令舍离人间五欲。教令志愿天上五欲。若复彼言心已远离人间五欲。先已顾念天胜妙欲。叹善随喜。复语彼言。天上妙欲无常．苦．空．变坏之法。诸天上有身胜天五欲。若言已舍顾念天欲。顾念有身胜欲。叹善随喜。当复教言。有身之欲。亦复无常．变坏之法。有行灭．涅槃．出离之乐。汝当舍离有身顾念。乐于涅槃寂灭之乐为上．为胜。彼圣弟子已能舍离有身顾念。乐涅槃者。叹善随喜\n",
              "如是。难提。彼圣弟子先后次第教诫．教授。令得不起．涅槃。犹如比丘百岁寿命。解脱涅槃\n",
              "佛说此经已。释氏难提等闻佛所说。欢喜随喜。作礼而去\n",
              "（一一二三）\n",
              "如是我闻\n",
              "一时。佛住迦毗罗卫国尼拘律园中\n",
              "时。有释氏名曰菩提。来诣佛所。稽首佛足。退坐一面。白佛言。善哉。世尊。我等快得善利。得为世尊亲属\n",
              "佛告菩提。莫作是语。我得善利。得与世尊亲属故然。菩提。所谓善利者。于佛不坏净。于法．僧不坏净。圣戒成就。是故。菩提。当作是学。我当于佛不坏净。于法．僧不坏净。圣戒成就\n",
              "佛说此经已。释氏菩提闻佛所说。欢喜随喜。作礼而去\n",
              "（一一二四）\n",
              "如是我闻\n",
              "一时。佛住迦毗罗卫国尼拘律园中\n",
              "尔时。世尊告诸比丘。若圣弟子得于佛不坏净成就。时。若彼诸天先得于佛不坏净戒成就因缘往生者。皆大欢喜。叹言。我以得于佛不坏净成就因缘故。来生于此善趣天上。彼圣弟子今得于佛不坏净成就。以是因缘。亦当复来生此善趣天中。于法．僧不坏净。圣戒成就亦如是说\n",
              "佛说此经已。诸比丘闻佛所说。欢喜奉行\n",
              "（一一二五）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。有四种须陀洹道分。亲近善男子．听正法．内正思惟．法次法向\n",
              "佛说此经已。诸比丘闻佛所说。欢喜奉行\n",
              "（一一二六）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。有四须陀洹分。何等为四。谓于佛不坏净。于法．僧不坏净。圣戒成就。是名须陀洹分\n",
              "佛说此经已。诸比丘闻佛所说。欢喜奉行\n",
              "（一一二七）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。若有成就四法者。当知是须陀洹。何等为四。谓于佛不坏净。于法．僧不坏净。圣戒成就。是名四法成就者。当知是须陀洹\n",
              "佛说此经已。诸比丘闻佛所说。欢喜奉行\n",
              "如不分别说。如是分别。比丘．比丘尼．式叉摩尼．沙弥．沙弥尼．优婆塞．优婆夷成就四法者。当知是须陀洹。一一经如上说\n",
              "（一一二八）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。有四沙门果。何等为四。谓须陀洹果．斯陀含果．阿那含果．阿罗汉果\n",
              "佛说此经已。诸比丘闻佛所说。欢喜奉行\n",
              "（一一二九）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。有四沙门果。何等为四。谓须陀洹果．斯陀含果．阿那含果．阿罗汉果。何等为须陀洹果。谓三结断。是名须陀洹果。何等为斯陀含果。谓三结断。贪．恚．痴薄。是名斯陀含果。何等为阿那含果。谓五下分结断。是名阿那含果。何等为阿罗汉果。若彼贪欲永尽。嗔恚永尽。愚痴永尽。一切烦恼永尽。是名阿罗汉果\n",
              "佛说此经已。诸比丘闻佛所说。欢喜奉行\n",
              "（一一三○）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。若于彼处。有比丘经行于彼处。四沙门果中得一一果者。彼比丘尽其形寿。常念彼处\n",
              "佛说此经已。诸比丘闻佛所说。欢喜奉行\n",
              "如经行处。如是住处．坐处．卧处亦如是说。如是比丘。如是比丘尼．式叉摩尼．沙弥．沙弥尼．优婆塞．优婆夷。一一四经如上说\n",
              "（一一三一）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。如四食于四大。众生安立。饶益摄受。何等为四。谓抟食．触食．意思食．识食。如是四种。福德润泽．善法润泽。安乐食。何等为四。谓于佛不坏净成就。福德润泽．善法润泽．安乐食。法．僧不坏净。圣戒成就。福德润泽．善法润泽．安乐食\n",
              "佛说此经已。诸比丘闻佛所说。欢喜奉行\n",
              "（一一三二）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。如上说。差别者。于佛不坏净成就。福德润泽．善法润泽．安乐食。于法不坏净。于诸闻法可意爱念。圣戒成就。福德润泽．善法润泽．安乐食\n",
              "佛说此经已。诸比丘闻佛所说。欢喜奉行\n",
              "（一一三三）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。如上说。差别者。于佛不坏净成就者。福德润泽．善法润泽．安乐食。若法．若悭垢缠众生所。心离悭垢众多住。行解脱施。常施。乐于舍。等心行施。圣戒成就。福德润泽．善法润泽．安乐食\n",
              "佛说此经已。诸比丘闻佛所说。欢喜奉行\n",
              "（一一三四）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。如上说。差别者。如是四种福德润泽．善法润泽．安乐食。彼圣弟子功德果报不可称量。得尔所福．尔所果报。然彼多福堕大功德积聚数。如前五河譬经说。乃至说偈\n",
              "佛说此经已。诸比丘闻佛所说。欢喜奉行\n",
              "（一一三五）\n",
              "如是我闻\n",
              "一时。佛住舍卫国祇树给孤独园\n",
              "尔时。有四十天子。极妙之色。夜过晨朝。来诣佛所。稽首礼足。退坐一面\n",
              "尔时。世尊告诸天子。善哉。善哉。诸天子。汝等成就于佛不坏净。于法．僧不坏净。圣戒成就\n",
              "时。天子从座起。整衣服。稽首佛足。合掌白佛言。世尊。我成就于佛不坏净。缘此功德。身坏命终。今生天上\n",
              "一天子白佛言。世尊。我于法不坏净成就。缘此功德。身坏命终。今生天上\n",
              "一天子白佛言。世尊。我于僧不坏净成就。缘此功德。身坏命终。今生天上\n",
              "一天子白佛言。世尊。我于圣戒成就。缘此功德。身坏命终。今生天上\n",
              "时。四十天子各于佛前自记说须陀洹果已。即没不现\n",
              "如四十天子。如是四百天子．八百天子．十千天子．二十千天子．三十千天子．四十千天子．五十千天子．六十千天子．七十千天子．八十千天子。各于佛前自记说须陀洹果已。即没不现\n",
              "（一一三六）\n",
              "如是我闻\n",
              "一时。佛住舍卫国迦兰陀竹园\n",
              "尔时。世尊告诸比丘。当如月譬住。如新学。惭愧软下。摄心敛形而入他家。如明目士夫临深登峰。摄心敛形。难速前进。如是。比丘如月譬住。亦如新学。惭愧软下。御心敛形而入他家。迦叶比丘如月譬住。亦如新学。惭愧软下诸高慢。御心控形而入他家。如明目士夫临深登峰。御心控形。正观而进\n",
              "佛告比丘。于意云何。比丘为何等像类应入他家\n",
              "诸比丘白佛言。世尊是法根．法眼．法依。唯愿广说。诸比丘闻已。当受奉行\n",
              "佛告诸比丘。谛听。善思。当为汝说。若有比丘于他家心不缚着贪乐。于他得利。他作功德。欣若在己。不生嫉想。亦不自举。亦不下人。如是像类比丘应入他家\n",
              "尔时。世尊以手扪摸虚空。告诸比丘。我今此手。宁着空．缚空．染空不\n",
              "比丘白佛。不也。世尊\n",
              "佛告比丘。比丘之法常如是。不着．不缚．不染心而入他家。唯迦叶比丘以不着．不缚．不染之心而入他家。于他得利及作功德。欣若在己。不生嫉想．不自举．不下人。其唯迦叶比丘应入他家\n",
              "尔时。世尊复以手扪摸虚空。告诸比丘。于意云何。我今此手。宁着空．缚空．染空以不\n",
              "诸比丘白佛言。不也。世尊\n",
              "佛告比丘。其唯迦叶比丘心常如是。以不着．不缚．不染之心入于他家\n",
              "尔时。世尊告诸比丘。何等像类比丘应清净说法\n",
              "诸比丘白佛。世尊是法根．法眼．法依。唯愿广说。诸比丘闻已。当受奉行\n",
              "佛告比丘。谛听。善思。当为汝说。若有比丘作如是心为人说法。何等人于我起净信心。为本已当得供养衣被．饮食．卧具．汤药。如是说者。名不清净说法\n",
              "若复比丘为人说法。作如是念。世尊显现正法．律。离诸炽然。不待时节。即此现身。缘自觉知。正向涅槃。而诸众生沉溺老．病．死．忧．悲．恼苦。如此众生闻正法者。以义饶益。长夜安乐。以是正法因缘。以慈心．悲心．哀愍心．欲令正法久住心而为人说。是名清净说法。唯迦叶比丘有如是清净心为人说法。以如来正法．律。乃至令法久住心而为人说。是故。诸比丘。当如是学．如是说法。于如来正法．律。乃至令法久住心为人说法\n",
              "佛说此经已。诸比丘闻佛所说。欢喜奉行\n",
              "（一一三七）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。若有比丘欲入他家。作如是念。彼当施我。莫令不施。顿施非渐施。多施非少施。胜施非陋施。速施非缓施。以如是心而至他家。若他不施。乃至缓施。是比丘心则屈辱。以是因缘。其心退没。自生障阂\n",
              "若复比丘欲入他家。作如是念。出家之人卒至他家。何由得施非不施。顿施非渐施。多施非少施。胜施非陋施。速施非缓施。作如是念而至他家。若彼不施。乃至缓施。是比丘心不屈辱。亦不退没。不生障碍。唯迦叶比丘作如是念而入他家。是故。诸比丘。当如是学。作如是念而入他家。出家之人卒至他家。何由得施非不施。乃至速施非缓施\n",
              "佛说此经已。诸比丘闻佛所说。欢喜奉行\n",
              "（一一三八）\n",
              "如是我闻\n",
              "一时。佛住舍卫国祇树给孤独园\n",
              "尔时。尊者摩诃迦叶住舍卫国东园鹿子母讲堂。时。尊者摩诃迦叶晡时从禅觉。往诣佛所。稽首礼足。退坐一面\n",
              "尔时。世尊告尊者摩诃迦叶。汝当为诸比丘说法教诫．教授。所以者何。我常为诸比丘说法教诫．教授。汝亦应尔\n",
              "尊者摩诃迦叶白佛言。世尊。今世比丘难可教授。或有比丘不忍闻说\n",
              "佛告摩诃迦叶。汝何因缘作如是说\n",
              "摩诃迦叶白佛言。世尊。我见有两比丘。一名槃稠。是阿难弟子。二名阿浮毗。是摩诃目揵连弟子。彼二人共诤多闻。各言。汝来当共论议。谁所知多。谁所知胜\n",
              "时。尊者阿难住于佛后。以扇扇佛。语尊者摩诃迦叶言。且止。尊者摩诃迦叶。且忍。尊者迦叶。此年少比丘少智．恶智\n",
              "尊者摩诃迦叶语尊者阿难言。汝且默然。莫令我于僧中问汝事\n",
              "时。尊者阿难即默然住\n",
              "尔时。世尊告一比丘。汝往至彼槃禂比丘．阿浮毗比丘所。作是言。大师语汝。时。彼比丘即受教。至槃禂比丘．阿浮毗比丘所。作是言。大师语汝\n",
              "时。槃禂比丘．阿浮毗比丘答言奉教。即俱往佛所。稽首礼足。退住一面\n",
              "尔时。世尊告二比丘。汝等二人。实共诤论。各言。汝来试共论议。谁多谁胜耶\n",
              "二比丘白佛言。实尔。世尊\n",
              "佛告二比丘。汝等持我所说修多罗．祇夜．受记．伽陀．优陀那．尼陀那．阿波陀那．伊帝目多伽．阇多伽．毗富罗．阿浮多达摩．优波提舍等法。而共诤论。各言。汝来试共论议。谁多谁胜耶\n",
              "二比丘白佛。不也。世尊\n",
              "佛告二比丘。汝等不以我所说修多罗。乃至优波提舍。而自调伏。自止息。自求涅槃耶\n",
              "二比丘白佛。如是。世尊\n",
              "佛告二比丘。汝知我所说修多罗。乃至优波提舍。汝愚痴人应共诤论。谁多谁胜耶\n",
              "时。二比丘前礼佛足。重白佛言。悔过。世尊。悔过。善逝。我愚我痴。不善不辩。而共诤论\n",
              "佛告二比丘。汝实知罪悔过。愚痴。不善不辩。而共诤论。今已自知罪。自见罪。知见悔过。于未来世律仪戒生。我今受汝。怜愍故。令汝善法增长。终不退减。所以者何。若有自知罪。自见罪。知见悔过。于未来世律仪戒生。终不退减\n",
              "时。二比丘闻佛所说。欢喜随喜。作礼而去\n",
              "（一一三九）\n",
              "如是我闻\n",
              "一时。佛住舍卫国祇树给孤独园\n",
              "尔时。尊者摩诃迦叶住舍卫国东园鹿子母讲堂。晡时从禅觉。诣世尊所。稽首礼足。退坐一面\n",
              "佛告迦叶。汝当教授．教诫诸比丘。为诸比丘说法教诫．教授。所以者何。我常为诸比丘说法教诫．教授。汝亦应尔\n",
              "尊者摩诃迦叶白佛言。世尊。今诸比丘难可为说法。若说法者。当有比丘不忍．不喜\n",
              "佛告迦叶。汝见何等因缘而作是说\n",
              "摩诃迦叶白佛言。世尊。若有比丘于诸善法无信敬心。若闻说法。彼则退没。若恶智人于诸善法无精进．惭愧．智慧。闻说法者。彼则退没。若人贪欲．嗔恚．睡眠．掉悔．疑惑。身行慠暴。忿恨失念。不定无智。闻说法者。彼则退没。世尊。如是比诸恶人者。尚不能令心住善法。况复增进。当知是辈。随其日夜。善法退减。不能增长\n",
              "世尊。若有士夫于诸善法信心清净。是则不退。于诸善法精进．惭愧．智慧。是则不退。不贪。不恚．睡眠．悼悔．疑惑。是则不退。身不弊暴。心不染污。不忿。不恨。定心正念智慧。是则不退。如是人者。于诸善法日夜增长。况复心住。此人日夜常求胜进。终不退减\n",
              "佛告迦叶。如是。如是。于诸善法无信心者。是则退减。亦如迦叶次第广说\n",
              "时。尊者摩诃迦叶闻佛所说。欢喜随喜。从座起。作礼而去\n",
              "（一一四○）\n",
              "如是我闻\n",
              "一时。佛住舍卫国祇树给孤独园\n",
              "尔时。尊者摩诃迦叶住舍卫国东园鹿子母讲堂。晡时从禅觉。来诣佛所。稽首佛足。退坐一面\n",
              "尔时。世尊告摩诃迦叶。汝当为诸比丘说法教诫．教授。所以者何。我常为诸比丘说法教诫．教授。汝亦应尔\n",
              "尊者摩诃迦叶白佛言。世尊。今诸比丘难可为说法教诫．教授。有诸比丘闻所说法。不忍．不喜\n",
              "佛告摩诃迦叶。汝何因缘作如是说\n",
              "摩诃迦叶白佛言。世尊是法根．法眼．法依。唯愿世尊为诸比丘说法。诸比丘闻已。当受奉行\n",
              "佛告迦叶。谛听。善思。当为汝说\n",
              "佛告迦叶。昔日。阿练若比丘于阿练若比丘所。叹说阿练若法。于乞食比丘所。叹说乞食功德。于粪扫衣比丘所。叹说粪扫衣功德。若少欲知足。修行远离。精勤方便。正念正定。智慧漏尽。身作证比丘所。随其所行。赞叹称说。迦叶。若于阿练若所。叹说阿练若法。乃至漏尽比丘所。叹说漏尽身作证。若见其人。悉共语言。随宜慰劳善来者。汝名何等。为谁弟子。让座令坐。叹其贤善。如其法像类。有沙门义．有沙门欲。如是赞叹时。若彼同住同游者。则便决定随顺彼行。不久亦当同其所见。同其所欲\n",
              "佛告迦叶。若是年少比丘见彼阿练若比丘来赞叹阿练若法。乃至漏尽身作证。彼年少比丘应起出迎。恭敬礼拜问讯。乃至彼同住者。不久当得自义饶益。如是恭敬者。长夜当得安乐饶益\n",
              "佛告迦叶。今日比丘见彼来者。知见大德。能感财利．衣被．饮食．床卧．汤药者。与共言语。恭敬问讯。叹言善来。何某名字。为谁弟子。叹其福德。能感大利．衣被．饮食．卧具．汤药。若与尊者相习近者。亦当丰足衣被．饮食．卧具．汤药。若复年少比丘见彼来者。大智大德。能感财利．衣被．饮食．卧具．汤药者。疾起出迎。恭敬问讯。叹言善来大智大德。能感大利．衣被．饮食．卧具．汤药。迦叶。如是年少比丘。长夜当得非义不饶益苦\n",
              "如是。迦叶。斯等比丘为沙门患。为梵行溺。为大映障．恶不善法．烦恼之患。重受诸有。炽燃生死。未来苦报。生．老．病．死．忧．悲．苦恼。是故。迦叶。当如是学。为阿练若。于阿练若所。称誉赞叹粪扫衣．乞食。少欲知足。修行远离。精勤方便。正念正定。正智漏尽。身作证者。称誉赞叹。当如是学\n",
              "佛说此经已。尊者摩诃迦叶闻佛所说。欢喜随喜。作礼而去\n",
              "（一一四一）\n",
              "如是我闻\n",
              "一时。佛住舍卫国祇树给孤独园\n",
              "尔时。尊者摩诃迦叶住舍卫国东园鹿子母讲堂。晡时从禅觉。诣世尊所。稽首礼足。退坐一面\n",
              "尔时。世尊告摩诃迦叶言。汝今已老。年耆根熟。粪扫衣重。我衣轻好。汝今可住僧中。着居士坏色轻衣\n",
              "叶迦白佛言。世尊。我已长夜习阿练若。赞叹阿练若．粪扫衣．乞食\n",
              "佛告迦叶。汝观几种义。习阿练若。赞叹阿练若．粪扫衣．乞食。赞叹粪扫衣．乞食法\n",
              "迦叶白佛言。世尊。我观二种义。现法得安乐住义。复为未来众生。而作大明。未来世众生当如是念。过去上座六神通。出家日久。梵行纯熟。为世尊所叹。智慧梵行者之所奉事。彼于长夜习阿练若。赞叹阿练若．粪扫衣．乞食。赞叹粪扫衣．乞食法。诸有闻者。净心随喜。长夜皆得安乐饶益\n",
              "佛告迦叶。善哉。善哉。迦叶。汝则长夜多所饶益。安乐众生。哀愍世间。安乐天人\n",
              "佛告迦叶。若有毁呰头陀法者。则毁于我。若有称叹头陀法者。则称叹我。所以者何。头陀法者。我所长夜称誉赞叹。是故。迦叶。阿练若者。当称叹阿练若。粪扫衣．乞食者。当称叹粪扫衣．乞食法\n",
              "佛说此经已。摩诃迦叶闻佛所说。欢喜随喜。作礼而去\n",
              "（一一四二）\n",
              "如是我闻\n",
              "一时。佛住舍卫国祇树给孤独园\n",
              "尔时。尊者摩诃迦叶久住舍卫国阿练若床坐处。长须发。着弊纳衣。来诣佛所。尔时。世尊．无数大众围绕说法\n",
              "时。诸比丘见摩诃迦叶从远而来。见已。于尊者摩诃迦叶所起轻慢心。言。此何等比丘。衣服粗陋。无有仪容而来。衣服佯佯而来\n",
              "尔时。世尊知诸比丘心之所念。告摩诃迦叶。善来。迦叶。于此半座。我今竟知谁先出家。汝耶。我耶\n",
              "彼诸比丘心生恐怖。身毛皆竖。并相谓言。奇哉。尊者。彼尊者摩诃迦叶。大德大力。大师弟子。请以半座\n",
              "尔时。尊者摩诃迦叶合掌白佛言。世尊。佛是我师。我是弟子\n",
              "佛告迦叶。如是。如是。我为大师。汝是弟子。汝今且坐。随其所安\n",
              "尊者摩诃迦叶稽首佛足。退坐一面\n",
              "尔时。世尊复欲警悟诸比丘。复以尊者摩诃迦叶同己所得殊胜广大功德为现众故。告诸比丘。我离欲．恶不善法。有觉有观。初禅具足住。若日．若夜．若日夜。摩诃迦叶亦复如我。离欲．恶不善法。乃至初禅具足住。若日．若夜．若日夜。我欲第二．第三．第四禅具足住。若日．若夜．若日夜。彼摩诃迦叶亦复如是。乃至第四禅具足住。若日．若夜．若日夜。我随所欲。慈．悲．喜．舍。空入处．识入处．无所有入处．非想非非想入处。神通境界。天耳．他心智．宿命智．生死智．漏尽智具足住。若日．若夜．若日夜。彼迦叶比丘亦复如是。乃至漏尽智具足住。若日．若夜．若日夜\n",
              "尔时。世尊于无量大众中称叹摩诃迦叶同己广大胜妙功德已。诸比丘闻佛所说。欢喜奉行\n",
              "（一一四三）\n",
              "如是我闻\n",
              "一时。佛住王舍城迦兰陀竹园。尊者摩诃迦叶．尊者阿难住耆阇崛山\n",
              "时。尊者阿难诣尊者摩诃迦叶所。语尊者摩诃迦叶言。今可共出耆阇崛山。入王舍城乞食\n",
              "尊者摩诃迦叶默然而许\n",
              "时。尊者摩诃迦叶．尊者阿难着衣持钵。入王舍城乞食。尊者阿难语尊者摩诃迦叶。日时太早。可共暂过比丘尼精舍。即便往过\n",
              "时。诸比丘尼遥见尊者摩诃迦叶．尊者阿难从远而来。疾敷床座。请令就坐。时。诸比丘尼礼尊者摩诃迦叶．阿难足已。退坐一面\n",
              "尊者摩诃迦叶为诸比丘尼种种说法。示教照喜。示教照喜已。时。偷罗难陀比丘尼不喜悦。说如是恶言。云何。阿梨摩诃迦叶于阿梨阿难。鞞提诃牟尼前为比丘尼说法。譬如贩针儿于针师家卖。阿梨摩诃迦叶亦复如是。于阿梨阿难。鞞提诃牟尼前为诸比丘尼说法\n",
              "尊者摩诃迦叶闻偷罗难陀比丘尼心不喜悦。口说恶言。闻已。语尊者阿难。汝看。是偷罗难陀比丘尼心不喜悦。口说恶言。云何。阿难。我是贩针儿。汝是针师。于汝前卖耶\n",
              "尊者阿难语尊者摩诃迦叶。且止。当忍。此愚痴老妪。智慧薄少。不曾修习故\n",
              "阿难。汝岂闻世尊．如来．应．等正觉所知见。于大众中说月譬经。教诫．教授。比丘。当如月譬住。常如新学。如是广说为说。阿难。如月譬住。常如新学耶\n",
              "阿难答言。不也。尊者摩诃迦叶\n",
              "阿难。汝闻世尊．如来．应．等正觉所知所见说言。比丘。当如月譬住。常如新学。其唯摩诃迦叶比丘\n",
              "阿难答言。如是。尊者摩诃迦叶\n",
              "阿难。汝曾为世尊．如来．应．等正觉所知所见。于无量大众中请汝来坐耶。又复世尊以同己广大之德称叹汝。阿难离欲．恶不善法。乃至漏尽通。称叹\n",
              "答言。不也。尊者摩诃迦叶\n",
              "如是。阿难。世尊．如来．应．等正觉于无量大众中。口自说言。善来摩诃迦叶。请汝半座。复于大众中以同己广大功德。离欲．恶不善法。乃至漏尽通。称叹摩诃迦叶耶\n",
              "阿难答言。如是。尊者摩诃迦叶\n",
              "时。摩诃迦叶于比丘尼众中师子吼已\n",
              "（一一四四）\n",
              "如是我闻\n",
              "一时。尊者摩诃迦叶．尊者阿难住王舍城耆阇崛山中。世尊涅槃未久。时。世饥馑。乞食难得\n",
              "时。尊者阿难与众多年少比丘俱。不能善摄诸根。食不知量。不能初夜．后夜精勤禅思。乐着睡眠。常求世利。人间游行至南天竺。有三十年少弟子舍戒还俗。余多童子。时。尊者阿难于南山国土游行。以少徒众还王舍城。时。尊者阿难举衣钵。洗足已。至尊者摩诃迦叶所。稽首礼足。退坐一面\n",
              "时。尊者摩诃迦叶问尊者阿难。汝从何来。徒众鲜少\n",
              "阿难答言。从南山国土人间游行。年少比丘三十人舍戒还俗。徒众损减。又今在者多是童子\n",
              "尊者摩诃迦叶语阿难言。有几福利。如来．应．等正觉所知所见。听三人已上制群食戒\n",
              "阿难答言。为二事故。何等为二。一者为贫小家。二者多诸恶人以为伴党。相破坏故。莫令恶人于僧中住。而受众名。映障大众。别为二部。互相嫌诤\n",
              "尊者迦叶语阿难言。汝知此义。如何于饥馑时。与众多年少弟子南山国土游行。令三十人舍戒还俗。徒众损减。余者多是童子。如阿难。汝徒众消灭。汝是童子。不知筹量\n",
              "阿难答言。云何。尊者摩诃迦叶。我以头发二色。犹言童子\n",
              "尊者摩诃迦叶言。汝于饥馑世。与诸年少弟子人间游行。致令三十弟子舍戒还俗。其余在者复是童子。徒众消灭。不知筹量。而言宿士众坏。阿难。众极坏。阿难。汝是童子。不筹量故\n",
              "时。低舍比丘尼闻尊者摩诃迦叶以童子责尊者阿难。毗提诃牟尼。闻已不欢喜。作是恶言。云何。阿梨摩诃迦叶本外道闻。而已童子呵责阿梨阿难。毗提诃牟尼。令童子名流行\n",
              "尊者摩诃迦叶以天耳闻低舍比丘尼心不欢喜。口出恶言。闻已。语尊者阿难。汝看。是低舍比丘尼心不欢喜。口说恶语。言。摩诃迦叶本门外道。而责阿梨阿难。毗提诃牟尼。令童子名流行\n",
              "尊者阿难答言。且止。尊者摩诃迦叶。忍之。尊者摩诃迦叶。此愚痴老妪无自性智\n",
              "尊者摩诃迦叶语阿难言。我自出家。都不知有异师。唯如来．应．等正觉。我未出家时。常念生．老．病．死．忧．悲．恼苦。知在家荒务。多诸烦恼。出家空闲。难可俗人处于非家。一向鲜洁。尽其形寿。纯一满净。梵行清白。当剃须发。着袈裟衣。正信．非家．出家学道。以百千金贵价之衣。段段割截为僧伽梨。若世间阿罗汉者。闇从出家。我出家已。于王舍城那罗聚落中间多子塔所。遇值世尊正身端坐。相好奇特。诸根寂静。第一息灭。犹如金山\n",
              "我时见已。作是念。此是我师。此是世尊。此是罗汉。此是等正觉。我时一心合掌敬礼。白佛言。是我大师。我是弟子\n",
              "佛告我言。如是。迦叶。我是汝师。汝是弟子。迦叶。汝今成就如是真实净心所恭敬者。不知言知。不见言见。实非罗汉而言罗汉。非等正觉言等正觉者。应当自然身碎七分。迦叶。我今知故言知。见故言见。真阿罗汉言阿罗汉。真等正觉言等正觉。迦叶。我今有因缘故。为声闻说法。非无因缘故。依。非无依。有神力。非无神力。是故。迦叶。若欲闻法。应如是学。若欲闻法。以义饶益。当一其心。恭敬尊重。专心侧听。而作是念。我当正观五阴生灭。六触入处集起．灭没。于四念处正念乐住。修七觉分．八解脱。身作证。常念其身。未尝断绝。离无惭愧。于大师所及大德梵行常住惭愧。如是应当学\n",
              "尔时。世尊为我说法。示教照喜。示教照喜已。从座起去。我亦随去。向于住处。我以百千价直衣割截僧伽梨。四摄为座。尔时。世尊知我至心。处处下道。我即敷衣。以为坐具。请佛令坐。世尊即坐。以手摩衣。叹言。迦叶。此衣轻细。此衣柔软。我时白言。如是。世尊。此衣轻细。此衣柔软。唯愿世尊受我此衣。佛告迦叶。汝当受我粪扫衣。我当受汝僧伽梨。佛即自手授我粪扫纳衣。我即奉佛僧伽梨。如是渐渐教授。我八日之中。以学法受于乞食。至第九日。起于无学\n",
              "阿难。若有正问。谁是世尊法子。从佛口生．从法化生。付以法财。诸禅．解脱．三昧．正受。应答我是。是则正说。譬如转轮圣王第一长子。当以灌顶。住于王位。受王五欲。不苦方便自然而得。我亦如是。为佛法子。从佛口生．从法化生。得法余财法。禅．解脱．三昧．正受。不苦方便自然而得。譬如转轮圣王宝象。高七八肘。一多罗叶能映障者。如是我所成就六神通智。则可映障。若有于神通境界智证有疑惑者。我悉能为分别记说。天耳．他心通．宿命智．生死智．漏尽作证智通有疑惑者。我悉能为分别记说。令得决定\n",
              "尊者阿难语尊者摩诃迦叶。如是。如是。摩诃迦叶。如转轮圣王宝象。高七八肘。欲以一多罗叶能映障者。如是。尊者摩诃迦叶六神通智则可映障。若有于神通境界作证智。乃至漏尽作证智有疑惑者。尊者摩诃迦叶能为记说。令其决定。我于长夜敬信尊重尊者摩诃迦叶。以有如是大德神力故\n",
              "尊者摩诃迦叶说是语时。尊者阿难闻其所说。欢喜受持\n"
            ]
          },
          {
            "id": 42,
            "level": 3,
            "title": "第四十二卷",
            "brief": "",
            "media": "858-42.m4a",
            "page": [
              "（一一四五）\n",
              "如是我闻\n",
              "一时。佛住舍卫国祇树给孤独园\n",
              "时。波斯匿王来诣佛所。稽首佛足。退坐一面。白佛言。世尊。应施何等人\n",
              "佛言。大王。随心所乐处\n",
              "波斯匿王复白佛言。应施何处。得大果报\n",
              "佛言。大王。此是异问。所问应施何处。此问则异。复问施何处。应得大果。此问复异。我今问汝。随意答我。大王。譬如此国临阵战斗。集诸战士。而有一婆罗门子。从东方来。年少幼稚。柔弱端正。肤白发黑。不习武艺。不学术策。恐怖退弱。不能自安。不忍敌观。若刺若射。无有方便。不能伤彼。云何。大王。如此士夫。王当赏不\n",
              "王白佛言。不赏。世尊\n",
              "如是。大王。有刹利童子从南方来。鞞舍童子从西方来。首陀罗童子从北方来。无有伎术。皆如东方婆罗门子。王当赏不\n",
              "王白佛言。不赏。世尊\n",
              "佛告大王。此国集军临战斗时。有婆罗门童子从东方来。年少端正。肤白发黑。善学武艺。知斗术法。勇健无畏。苦战不退。安住谛观。运戈能伤。能破巨敌。云何。大王。如此战士。加重赏不\n",
              "王白佛言。重赏。世尊\n",
              "如是。刹利童子从南方来。鞞舍童子从西方来。首陀罗童子从北方来。年少端正。善诸术艺。勇健堪能。苦战却敌。皆如东方婆罗门子。如是战士。王当赏不\n",
              "王白佛言。重赏。世尊\n",
              "佛言。大王。如是沙门．婆罗门远离五支。成就五支。建立福田。施此田者。得大福利。得大果报。何等为舍离五支。所谓贪欲盖。嗔恚．睡眠．掉悔．疑盖。已断已知。是名舍离五支。何等为成就五支。谓无学戒身成就。无学定身．慧身．解脱身．解脱知见身。是名成就五支。大王。如是舍离五支。成就五支。建立福田。施此田者。得大果报。尔时。世尊复说偈言\n",
              "运戈猛战斗　　堪能勇士夫\n",
              "为其战斗故　　随功重加赏\n",
              "不赏名族胄　　怯劣无勇者\n",
              "忍辱修贤良　　见谛建福田\n",
              "贤圣律仪备　　成就深妙智\n",
              "族胄虽卑微　　堪为施福田\n",
              "衣食钱财宝　　床卧等众具\n",
              "悉应以敬施　　为持净戒故\n",
              "人表林野际　　穿井给行人\n",
              "溪涧施桥梁　　逈路造房舍\n",
              "戒德多闻众　　行路得止息\n",
              "譬如重云起　　雷电声振耀\n",
              "普雨于壤土　　百卉悉扶疏\n",
              "禽兽皆欢喜　　田夫并欣乐\n",
              "如是净信心　　闻慧舍悭垢\n",
              "钱财丰饮食　　常施良福田\n",
              "高唱增欢爱　　如雷雨良田\n",
              "功德注流泽　　沾洽施主心\n",
              "财富名称流　　及涅槃大果\n",
              "佛说此经已。波斯匿王闻佛所说。欢喜随喜。作礼而去\n",
              "（一一四六）\n",
              "如是我闻\n",
              "一时。佛住舍卫国祇树给孤独园\n",
              "时。波斯匿王来诣佛所。稽首佛足。退坐一面。白佛言。云何。世尊。为婆罗门死还生自姓婆罗门家。刹利．鞞舍．首陀罗家耶\n",
              "佛言。大王。何得如是。大王当知。有四种人。何等为四。有一种人。从冥入冥。有一种人。从冥入明。有一种人。从明入冥。有一种人。从明入明\n",
              "大王。云何为一种人从冥入冥。谓有人生卑姓家。若生旃陀罗家．鱼猎家．竹作家．车师家。及余种种下贱工巧业家。贫穷短命。形体憔悴。而复修行卑贱之家。亦复为人下贱作使。是名为冥。处斯冥中。复行身恶行．行口恶行．行意恶行。以是因缘。身坏命终。当生恶趣。堕泥梨中。犹如有人从闇入闇。从厕入厕。以血洗血。舍恶受恶。从冥入冥者亦复如是。是故名为从冥入冥\n",
              "云何名为从冥入明。谓有世人生卑姓家。乃至为人作诸鄙业。是名为冥。然其彼人于此冥中。行身善行．行口善行．行意善行。以是因缘。身坏命终。生于善趣。受天化生。譬如有人登床跨马。从马升象。从冥入明亦复如是。是名有人从冥入明\n",
              "云何有人从明入冥。谓有世人生富乐家。若刹利大姓．婆罗门大姓家．长者大姓家。及余种种富乐家生。多诸钱财。奴婢．客使。广集知识。受身端正。聪明黠慧。是名为明。于此明中。行身恶行．行口恶行．行意恶行。以是因缘。身坏命终。生于恶趣。堕泥梨中。譬如有人从高楼下乘于大象。下象乘马。下马乘舆。下舆坐床．下床堕地。从地落坑。从明入冥者亦复如是\n",
              "云何有人从明入明。谓有世人生富乐家。乃至形相端严。是名为明。于此明中。行身善行．行口善行．行意善行。以是因缘。身坏命终。生于善趣。受天化生。譬如有人从楼观至楼观。如是。乃至从床至床。从明入明者亦复如是。是名有人从明入明。尔时。世尊复说偈言\n",
              "贫穷困苦者　　不信增嗔恨\n",
              "悭贪恶邪想　　痴惑不恭敬\n",
              "见沙门道士　　持戒多闻者\n",
              "毁呰而不誉　　障他施及受\n",
              "如斯等士夫　　从此至他世\n",
              "当堕泥梨中　　从冥入于冥\n",
              "若有贫穷人　　信心少嗔恨\n",
              "常生惭愧心　　惠施离悭垢\n",
              "见沙门梵志　　持戒多闻者\n",
              "谦虚而问讯　　随宜善供给\n",
              "劝人令施与　　叹施及受者\n",
              "如是修善人　　从此至他世\n",
              "善趣上生天　　从冥而入明\n",
              "有富乐士夫　　不信多嗔恨\n",
              "悭贪疾恶想　　邪惑不恭敬\n",
              "见沙门梵志　　毁呰而不誉\n",
              "障他人施惠　　亦断受施者\n",
              "如是恶士夫　　从此至他世\n",
              "当生苦地狱　　从明入冥中\n",
              "若有富士夫　　信心不嗔恨\n",
              "常起惭愧心　　惠施离嗔姤\n",
              "见沙门梵志　　持戒多闻者\n",
              "先奉迎问讯　　随宜给所须\n",
              "劝人令供养　　叹施及受者\n",
              "如是等士夫　　从此至他世\n",
              "生三十三天　　从明而入明\n",
              "佛说此经已。波斯匿王闻佛所说。欢喜随喜。作礼而去\n",
              "（一一四七）\n",
              "如是我闻\n",
              "一时。佛住舍卫国祇树给孤独园\n",
              "时。波斯匿王日日身蒙尘土。来诣佛所。稽首佛足。退坐一面\n",
              "佛言。大王。从何所来\n",
              "波斯匿王白佛言。世尊。彼灌顶王法。人中自在。精勤方便。王领大地。统理王事。周行观察。而来至此\n",
              "佛告大王。今问大王。随意答我。譬如有人从东方来。有信有缘。未曾虚妄。而白王言。我东方来。见一石山。极方广大。不穿不坏。亦无缺坏。磨地而来。一切众生草木之类悉磨令碎。南．西．北方亦有人来。有信有缘。亦不虚妄。而白王言。我见石山。方广高大。不断不坏。亦不缺坏。磨地而来。众生草木悉皆磨碎。大王。于意云何。如是像貌大恐怖事。崄恶相杀。众生运尽。人道难得。当作何计\n",
              "王白佛言。若如是者。更无余计。唯当修善。于佛法．律专心方便\n",
              "佛告大王。何故说言。崄恶恐怖于世卒起。众生运尽。人身难得。唯当行法．行义．行福。于佛法教。专精方便。何以不言。灌顶王位众人人首。堪能自在。王于大地。事务众人。当须营理耶\n",
              "王白佛言。世尊。为复闲时言。灌顶王位为众人首。王于大地。多所经营。以言斗言。以财斗财。以象斗象。以车斗车。以步斗步\n",
              "当于尔时。无有自在。若胜若伏。是故我说。崄恶恐怖卒起之时。众生运尽。人身难得。无有余计。唯有行义．行法．行福。于佛法教专心归依\n",
              "佛告大王。如是。如是。经常磨迮。谓恶劫．老．病．苦。磨迮众生。当作何计。正当修义．修法．修福．修善．修慈。于佛法中精勤方便。尔时。世尊而说偈言\n",
              "如有大石山　　高广无缺坏\n",
              "周遍四方来　　磨迮此大地\n",
              "非兵马咒术　　力所能防御\n",
              "恶劫老病死　　常磨迮众生\n",
              "四种大族姓　　栴陀罗猎师\n",
              "在家及出家　　持戒犯戒者\n",
              "一切皆磨迮　　无能救护者\n",
              "是故慧士夫　　观察自己利\n",
              "建立清净信　　信佛法僧宝\n",
              "身口心清净　　随顺于正法\n",
              "现世名称流　　终则生天上\n",
              "佛说此经已。波斯匿王闻佛所说。欢喜随喜。作礼而去\n",
              "（一一四八）\n",
              "如是我闻\n",
              "一时。佛住舍卫国祇树给孤独园\n",
              "时。波斯匿王来诣佛所。稽首佛足。退坐一面。时。有尼干子七人．阇只罗七人．一舍罗七人。身皆粗大。彷徉行住祇洹门外\n",
              "时。波斯匿王遥见斯等彷徉门外。即从座起。往至其前。合掌问讯。三自称名言。我是波斯匿王．拘萨罗王\n",
              "尔时。世尊告波斯匿王。汝今何故恭敬斯等。三称姓名。合掌问讯\n",
              "王白佛言。我作是念。世间若有阿罗汉者。斯等则是\n",
              "佛告波斯匿王。汝今且止。汝亦不知是阿罗汉．非阿罗汉。不得他心智故。且当亲近观其戒行。久而可知。勿速自决。审谛观察。勿但洛莫。当用智慧。不以不智。经诸苦难。堪能自辩。交契计挍。真伪则分。见说知明。久而则知。非可卒识。当须思惟。智慧观察\n",
              "王白佛言。奇哉。世尊。善说斯理。言。久相习。观其戒行。乃至见说知明。我有家人。亦复出家。作斯等形相。周流他国。而复来还。舍其被服。还受五欲。是故当知世尊善说。应与同止。观其戒行。乃至言说如有智慧\n",
              "尔时。世尊而说偈言\n",
              "不以见形相　　知人之善恶\n",
              "不应暂相见　　而与同心志\n",
              "有现身口密　　俗心不敛摄\n",
              "犹如鍮石铜　　涂以真金色\n",
              "内怀鄙杂心　　外现圣威仪\n",
              "游行诸国土　　欺诳于世人\n",
              "佛说此经已。波斯匿王闻佛所说。欢喜随喜。作礼而去\n",
              "（一一四九）\n",
              "如是我闻\n",
              "一时。佛住舍卫国祇树给孤独园\n",
              "时。波斯匿王为首。并七国王及诸大臣悉共集会。作如是论议。五欲之中。何者第一。有一人言。色最第一。又复有称声．香．味．触为第一者。中有人言。我等人人各说第一。竟无定判。当诣世尊。问如此义。如世尊说。当共忆持\n",
              "尔时。波斯匿王为首。与七国王．大臣．眷属来诣佛所。稽首佛足。退坐一面。白佛言。世尊。我等七王与诸大臣如是论议。五欲功德。何者为胜。其中有言色胜．有言声胜．有言香胜．有言味胜．有言触胜。竟无决定。来问世尊。竟何者胜\n",
              "佛告诸王。各随意适。我悉有余说。以是因缘。我说五欲功德。然自有人于色适意。止爱一色。满其志愿。正使过上有诸胜色。非其所爱。不触不视。言己所爱最为第一。无过其上。如爱色者。声．香．味．触亦皆如是。当其所爱。辄言最胜。欢喜乐着。虽更有胜过其上者。非其所欲。不触不视。唯我爱者最胜最妙。无比无上\n",
              "尔时。座中有一优婆塞。名曰栴檀。从座起。整衣服。偏袒右肩。合掌白佛\n",
              "善说。世尊。善说。善逝\n",
              "佛告优婆塞。善说。栴檀。快说。栴檀\n",
              "时。栴檀优婆塞即说偈言\n",
              "央伽族姓王　　服珠璎珞铠\n",
              "摩竭众庆集　　如来出其国\n",
              "名闻普流布　　犹如雪山王\n",
              "如净水莲华　　清净无瑕秽\n",
              "随日光开敷　　芬香熏其国\n",
              "央耆国明显　　犹如空中日\n",
              "观如来慧力　　如夜然炬火\n",
              "为眼为大明　　来者为决疑\n",
              "时。诸国王叹言。善说。栴檀优婆塞\n",
              "尔时。七王脱七宝上衣。奉优婆塞\n",
              "时。彼七王闻佛所说。欢喜随喜。从座起去\n",
              "尔时。栴檀优婆塞知诸王去已。从座起。整衣服。偏袒右肩。合掌白佛。今七国王遗我七领上衣。唯愿世尊受此七衣。以哀愍故\n",
              "尔时。世尊为哀愍故。受其七衣。栴檀优婆塞欢喜随喜。作礼而去\n",
              "（一一五○）\n",
              "如是我闻\n",
              "一时。佛住舍卫国祇树给孤独园\n",
              "时。波斯匿王其体肥大。举体流汗。来诣佛所。稽首佛足。退坐一面。气息长喘\n",
              "尔时。世尊告波斯匿王。大王身体极肥盛\n",
              "大王白佛言。如是。世尊。患身肥大。常以此身极肥大故。惭耻厌苦\n",
              "尔时。世尊即说偈言\n",
              "人当自系念　　每食知节量\n",
              "是则诸受薄　　安消而保寿\n",
              "时。有一年少。名郁多罗。于会中坐。时。波斯匿王告郁多罗。汝能从世尊受向所说偈。每至食时。为我诵不。若能尔者。赐金钱十万。亦常与食\n",
              "郁多罗白王。奉教当诵\n",
              "时。波斯匿王闻佛所说。欢喜随喜。作礼而去\n",
              "时。郁多罗知王去已。至世尊前。受所说偈。于王食时。食食为诵。白言大王。如佛．世尊．如来．应．等正觉所知所见。而说斯偈\n",
              "人当自系念　　每食知节量\n",
              "是则诸受薄　　安消而保寿\n",
              "如是。波斯匿王渐至后时。身体[月*庸]细。容貌端正。处楼阁上。向佛住处合掌恭敬。右膝着地。三说是言。南无敬礼世尊．如来．应．等正觉。南无敬礼世尊．如来．应．等正觉。与我现法利益．后世利益．现法后世利益。以其饭食知节量故\n",
              "（一一五一）\n",
              "如是我闻\n",
              "一时。佛住舍卫国\n",
              "时。有年少阿修罗来诣佛所。于佛面前粗恶不善语。嗔骂呵责\n",
              "尔时。世尊即说偈言\n",
              "不怒胜嗔恚　　不善以善伏\n",
              "惠施伏悭贪　　真言坏妄语\n",
              "不骂亦不虐　　常住贤圣心\n",
              "恶人住嗔恨　　不动如山石\n",
              "起嗔恚能持　　胜制狂马车\n",
              "我说善御士　　非彼摄绳者\n",
              "时。年少阿修罗白佛言。瞿昙。我今悔过。如愚如痴。不辩不善。于瞿昙面前诃骂毁辱。如是忏悔已。时。阿修罗闻佛所说。欢喜随喜。作礼而去\n",
              "（一一五二）\n",
              "如是我闻\n",
              "一时。佛住舍卫国祇树给孤独园\n",
              "时。有年少宾耆迦婆罗门来诣佛所。于世尊面前作粗恶不善语。嗔骂呵责\n",
              "尔时。世尊告年少宾耆迦。若于一时吉星之日。汝当会诸宗亲眷属耶\n",
              "宾耆白佛。如是。瞿昙\n",
              "佛告宾耆。若汝宗亲不受食者。当如之何\n",
              "宾耆白佛。不受食者。食还属我\n",
              "佛告宾耆。汝亦如是。如来面前作粗恶不善语。骂辱呵责。我竟不受。如此骂者。应当属谁\n",
              "宾耆白佛。如是。瞿昙。彼虽不受。且以相赠。则便是与\n",
              "佛告宾耆。如是不名更相赠遗。何得便为相与\n",
              "宾耆白佛。云何名为更相赠遗。名为相与。云何名不受相赠遗。不名相与\n",
              "佛告宾耆。若当如是骂则报骂。嗔则报嗔。打则报打。斗则报斗。名相赠遗。名为相与。若复。宾耆。骂不报骂。嗔不报嗔。打不报打。斗不报斗。若如是者。非相赠遗。不名相与\n",
              "宾耆白佛。瞿昙。我闻古昔婆罗门长老宿重行道大师所说。如来．应．等正觉。面前骂辱。嗔恚诃责。不嗔不怒。而今瞿昙有嗔恚耶\n",
              "尔时。世尊即说偈言\n",
              "无嗔何有嗔　　正命以调伏\n",
              "正智心解脱　　慧者无有嗔\n",
              "以嗔报嗔者　　是则为恶人\n",
              "不以嗔报嗔　　临敌伏难伏\n",
              "不嗔胜于嗔　　三偈如前说\n",
              "尔时。年少宾耆白佛言。悔过。瞿昙。如愚如痴。不辩不善。而于沙门瞿昙面前粗恶不善语。嗔骂呵责。闻佛所说。欢喜随喜。作礼而去\n",
              "（一一五三）\n",
              "如是我闻\n",
              "一时。佛住舍卫国东园鹿子母讲堂\n",
              "尔时。世尊晡时从禅觉。诣讲堂东荫荫中。露地经行\n",
              "时。有健骂婆罗豆婆遮婆罗门来诣佛所。世尊面前作粗恶不善语。骂詈呵责。世尊经行。彼随世尊后行。世尊经行已竟。住于一处。彼婆罗门言。瞿昙伏耶\n",
              "尔时。世尊即说偈言\n",
              "胜者更增怨　　伏者卧不安\n",
              "胜伏二俱舍　　是得安隐眠\n",
              "婆罗门白言。瞿昙。我今悔过。如愚如痴。不辩不善。何于瞿昙面前作粗恶不善语。骂詈呵责\n",
              "时。婆罗门闻佛所说。欢喜随喜。复道而去\n",
              "（一一五四）\n",
              "如是我闻\n",
              "一时。佛住舍卫国东园鹿子母讲堂。世尊晨朝着衣持钵。入舍卫城乞食。时。健骂婆罗豆婆遮婆罗门遥见世尊。作粗恶不善语。嗔骂呵责。把土坌佛。时。有逆风。还吹其土。反自坌身\n",
              "尔时。世尊即说偈言\n",
              "若人无嗔恨　　骂辱以加者\n",
              "清净无结垢　　彼恶还归己\n",
              "犹如土坌彼　　逆风还自污\n",
              "时。彼婆罗门白佛言。悔过。瞿昙。如愚如痴。不善不辩。何于瞿昙面前粗恶不善语。嗔骂呵责\n",
              "时。婆罗门闻佛所说。欢喜随喜。复道而去\n",
              "（一一五五）\n",
              "如是我闻\n",
              "一时。佛在拘萨罗人间游行。至舍卫国祇树给孤独园\n",
              "时。有婆罗门名曰违义。闻沙门瞿昙从拘萨罗国人间游行。至舍卫国祇树给孤独园。闻已。作是念。我当往诣沙门瞿昙所。闻所说法。当反其义。作是念已。往诣精舍。至世尊所\n",
              "尔时。世尊无量眷属围绕说法。世尊遥见违义婆罗门来。即默然住\n",
              "违义婆罗门白佛言。瞿昙说法。乐欲闻之\n",
              "尔时。世尊即说偈言\n",
              "违义婆罗门　　未能解深义\n",
              "内怀嫉恚心　　欲为法留难\n",
              "调伏违反心　　诸不信乐意\n",
              "息诸障碍垢　　则解深妙说\n",
              "时。违义婆罗门作是念。沙门瞿昙已知我心。闻佛所说。欢喜随喜。从座起而去\n",
              "（一一五六）\n",
              "如是我闻\n",
              "一时。佛住舍卫国祇树给孤独园。世尊晨朝着衣持钵。入舍卫城乞食\n",
              "时。有不害婆罗门来诣佛所。白佛言。世尊。我名不害。为称实不\n",
              "佛告婆罗门。如是称实者。若身不害。若口不害。若心不害。则为称实。尔时。世尊即说偈言\n",
              "若心不杀害　　口意亦俱然\n",
              "是则为离害　　不恐怖众生\n",
              "佛说此经已。不害婆罗门闻佛所说。欢喜随喜。复道而去\n",
              "（一一五七）\n",
              "如是我闻\n",
              "一时。佛住王舍城迦兰陀竹园。世尊晨朝着衣持钵。入王舍城乞食。次第行乞至火与婆罗门舍\n",
              "火与婆罗门遥见佛来。即具众美饮食。满钵与之\n",
              "如是二日．三日。乞食复至其舍\n",
              "火与婆罗门遥见佛来。作是念。秃头沙门何故数来。贪美食耶\n",
              "尔时。世尊知火与婆罗门心念已。即说偈言\n",
              "王天日日雨　　田夫日夜耕\n",
              "数数殖种子　　是田数收谷\n",
              "如人数怀妊　　乳牛数怀犊\n",
              "数数有求者　　则能数惠施\n",
              "数数惠施故　　常得大名称\n",
              "数数弃死尸　　数数哭悲恋\n",
              "数数生数死　　数数忧悲苦\n",
              "数数以火烧　　数数诸虫食\n",
              "若得贤圣道　　不数受诸有\n",
              "亦不数生死　　不数忧悲苦\n",
              "不数数火烧　　不数诸虫食\n",
              "时。火与婆罗门闻佛说偈。还得信心。复以种种饮食满钵与之。世尊不受。以因说偈而施故。复说偈言\n",
              "因为说偈法　　不应受饮食\n",
              "当观察自法　　说法不受食\n",
              "婆罗门当知　　斯则净命活\n",
              "应以余供养　　纯净大仙人\n",
              "已尽诸有漏　　秽法悉已断\n",
              "供养以饮食　　于其良福田\n",
              "欲求福德者　　则我田为良\n",
              "火与婆罗门白佛。今以此食。应着何所\n",
              "佛告婆罗门。我不见诸天．魔．梵．沙门．婆罗门．天神．世人有能食此信施。令身安乐。汝持是食去弃于无虫水中。及少生草地\n",
              "时。婆罗门即以此食持着无虫水中。水即烟出。沸声啾啾。譬如铁丸烧令火色。掷着水中。水即烟起。沸声啾啾。亦复如是。婆罗门持此饮食着水中。水即烟出。沸声啾啾。于时火与婆罗门叹言。甚奇。瞿昙。大德大力。能令此食而作神变\n",
              "时。火与婆罗门因此饭食神变。得信敬心。稽首佛足。退住一面。白佛言。世尊。我今可得于正法中出家．受具足。修梵行不\n",
              "佛告婆罗门。汝今可得于正法中出家．受具足\n",
              "彼即出家已。作是思惟。所以族姓子剃除发须。着袈裟衣。正信．非家．出家学道。乃至得阿罗汉。心善解脱\n",
              "（一一五八）\n",
              "如是我闻\n",
              "一时。佛住舍卫国祇树给孤独园\n",
              "时。舍卫国中婆肆吒婆罗门女信佛．法．僧。归佛．归法．归比丘僧。于佛．法．僧已离狐疑。于苦习尽道亦离疑惑。见谛得果。得无间慧。其夫是婆罗豆婆遮种姓婆罗门。每至左右所为作时。有小得失。即称南无佛。向如来所住方面。随方合掌。三说是言。南无多陀阿伽度．阿罗呵．三藐三佛陀。身纯金色。圆光一寻。方身圆满。如尼拘律树。善说妙法。牟尼之尊。仙人上首。是我大师\n",
              "时。夫婆罗门闻之。嗔恚不喜。语其妇言。为鬼着耶。无有此义。舍诸三明大德婆罗门。而称叹彼秃头沙门。黑闇之分。世所不称。我今当往共汝大师论议。足知胜如\n",
              "妇语夫言。不见诸天．魔．梵．沙门．婆罗门．诸神．世人能共世尊．如来．应．等正觉。金色之身。圆光一寻。如尼拘律树圆满之身。言说微妙。仙人上首。我之大师共论议者。然今婆罗门且往。自可知之\n",
              "时。婆罗门即往诣佛。面相问讯慰劳已。退坐一面。而说偈言\n",
              "为杀于何等　　而得安隐眠\n",
              "为杀于何等　　令心得无忧\n",
              "为杀于何等　　瞿昙所称叹\n",
              "尔时。世尊知婆罗门心之所念。而说偈言\n",
              "杀于嗔恨者　　而得安隐眠\n",
              "杀于嗔恚者　　而心得无忧\n",
              "嗔恚为毒本　　能害甘种子\n",
              "能害于彼者　　贤圣所称叹\n",
              "若能害彼者　　其心得无忧\n",
              "时。婆罗豆婆遮婆罗门闻佛所说。示教照喜。次第说法。谓说施。说戒。说生天法。说欲味着为灾患烦恼。清净出要。远离随顺。福利清净。分别广说。譬如清净白[叠*毛]。易为染色。如是。婆罗豆婆遮婆罗门即于座上。于四圣谛得无阂等。所谓苦．集．灭．道\n",
              "是婆罗门见法．得法．知法．入法。度诸疑惑。不由他度。于正法．律得无所畏。即从座起。偏露右肩。合掌白佛。已度。世尊。已度。善逝。我今归佛．归法．归比丘僧已。尽其寿命。为优婆塞。证知我\n",
              "时。婆罗豆婆遮婆罗门闻佛所说。欢喜随喜。作礼而去。还归自家\n",
              "其妇优婆夷遥见夫来。见已。白言。已与如来．应．等正觉。纯金色身。圆光一寻。如尼拘律树圆满之身。妙说之上。仙人之首。大牟尼尊。为我大师共论议耶\n",
              "其夫答言。我未尝见诸天．魔．梵．沙门．婆罗门．诸神．世人有能与如来．应．等正觉。真金色身。圆光一寻。如尼拘律树圆满之身。妙说之上。诸仙之首。牟尼之尊。汝之大师共论议也。汝今与我作好法衣。我持至世尊所出家学道\n",
              "时。妇悉以鲜洁白[叠*毛]。令作法衣\n",
              "时。婆罗门持衣往诣世尊所。稽首礼足。退住一面。白言。世尊。我今可得于世尊法中出家学道。修梵行不\n",
              "佛告婆罗门。汝今可得于此法．律出家学道。修诸梵行\n",
              "即出家已。独静思惟。所以善男子剃除须发。着袈裟衣。出家学道。乃至得阿罗汉。心善解脱\n",
              "（一一五九）\n",
              "如是我闻\n",
              "一时。佛住舍卫国祇树给孤独园\n",
              "时。有魔瞿婆罗门来诣佛所。与世尊面相问讯慰劳已。退坐一面。白佛言。瞿昙。我于家中常行布施。若一人来。施于一人。若二人．三人。乃至百千。悉皆施与。我如是施。得多福不\n",
              "佛告婆罗门。汝如是施。实得大福。所以者何。以于家中常行布施。一人来乞。即施一人。二人．三人。乃至百千。悉皆施与故。即得大福\n",
              "时。魔瞿婆罗门即说偈言\n",
              "在家所为作　　布施复大会\n",
              "因此惠施故　　欲求大功德\n",
              "今问于牟尼　　我之所应知\n",
              "同梵天所见　　为我分别说\n",
              "云何为解脱　　胜妙之善趣\n",
              "云何修方便　　得生于梵世\n",
              "云何随乐施　　生明胜梵天\n",
              "尔时。世尊说偈答言\n",
              "施者设大会　　随彼爱乐施\n",
              "欢喜净信心　　攀缘善功德\n",
              "以其所建立　　求离诸过恶\n",
              "远离于贪欲　　其心善解脱\n",
              "修习于慈心　　其功德无量\n",
              "况复加至诚　　广施设大会\n",
              "若于其中间　　所得诸善心\n",
              "正向善解脱　　或余纯善趣\n",
              "如是胜因缘　　得生于梵世\n",
              "如是之惠施　　其心平等故\n",
              "得生于梵世　　其寿命延长\n",
              "时。魔瞿婆罗门闻佛所说。欢喜随喜。从座起而去\n",
              "（一一六○）\n",
              "如是我闻\n",
              "一时。佛住舍卫国祇树给孤独园\n",
              "时。有持金盖．着舍勒导从婆罗门来诣佛所。与世尊面相问讯慰劳已。退坐一面。而说偈言\n",
              "无非婆罗门　　所行为清净\n",
              "刹利修苦行　　于静亦复乖\n",
              "三典婆罗门　　是则为清净\n",
              "如是清净者　　不在余众生\n",
              "尔时。世尊说偈答言\n",
              "不知清净道　　及诸无上净\n",
              "于余求静者　　至竟无净时\n",
              "婆罗门白佛。瞿昙说清净道及无上清净耶。何等为清净道。何等为无上清净\n",
              "佛告婆罗门。正见者为清净道。正见修习多修习。断贪欲．断嗔恚．断愚痴。若婆罗门贪欲永断。嗔恚．愚痴永断。一切烦恼永断。是名无上清净。正志．正语．正业．正命．正方便．正念．正定。是名清净道。正定修习多修习已。断贪欲．断嗔恚．断愚痴。若婆罗门贪欲永断。嗔恚．愚痴永断。一切烦恼永断。是名无上清净\n",
              "婆罗门白佛言。瞿昙说清净道．无上清净耶。瞿昙。世务多事。今且辞还\n",
              "佛告婆罗门。宜知是时\n",
              "持华盖着舍勒导从婆罗门闻佛所说。欢喜随喜。从座起去\n",
              "（一一六一）\n",
              "如是我闻\n",
              "一时。佛住舍卫国祇树给孤独园\n",
              "尔时。有异婆罗门来诣佛所。与世尊面相问讯慰劳已。退坐一面。而说偈言\n",
              "云何为尸罗　　云何正威仪\n",
              "云何为功德　　云何名为业\n",
              "成就何等法　　罗汉婆罗门\n",
              "尔时。世尊说偈答言\n",
              "宿命忆念智　　见生天恶趣\n",
              "得诸受生尽　　牟尼明决定\n",
              "知心善解脱　　解脱一切贪\n",
              "具足于三明　　三明婆罗门\n",
              "佛说此经已。异婆罗门闻佛所说。欢喜随喜。从座起而去\n",
              "（一一六二）\n",
              "如是我闻\n",
              "一时。佛住舍卫国祇树给孤独园\n",
              "世尊晨朝着衣持钵。入舍卫城乞食。尊者阿难从世尊后\n",
              "时。有二老男女。是其夫妇。年耆根熟。偻背如钩。诸里巷头。烧粪扫处。俱蹲向火\n",
              "世尊见彼二老夫妇。年耆愚老。偻背如钩。俱蹲向火。犹如老鹄。欲心相视。见已。告尊者阿难。汝见彼夫妇二人。年耆愚老。偻背如钩。俱蹲向火。犹如老鹄。欲心相视不\n",
              "阿难白佛。如是。世尊\n",
              "佛告阿难。此二老夫妇。于年少时盛壮之身。勤求财物者。亦可得为舍卫城中第一富长者。若复剃除须发。着袈裟衣。正信．非家．出家学道。精勤修习者。亦可得阿罗汉第一上果。于第二分盛壮之身。勤求财物。亦可得为舍卫城中第二富者。若复剃除须发。着袈裟衣。正信．非家．出家学道者。亦可得阿那含果证。若于第三分中年之身。勤求财物。亦可得为舍卫城中第三富者。若剃须发。着袈裟衣。正信．非家．出家学道者。亦可得为斯陀含果证。彼于今日。年耆根熟。无有钱财。无有方便。无所堪能。不复堪能。若觅钱财。亦不能得胜过人法\n",
              "尔时。世尊复说偈言\n",
              "不行梵行故　　不得年少财\n",
              "思惟古昔事　　眠地如曲弓\n",
              "不修于梵行　　不得年少财\n",
              "犹如老鹄鸟　　守死于空池\n",
              "佛说此经已。尊者阿难陀闻佛所说。欢喜奉行\n",
              "（一一六三）\n",
              "如是我闻\n",
              "一时。佛住舍卫国祇树给孤独园。如上说。差别者。唯说异偈言\n",
              "老死之所坏　　身及所受灭\n",
              "唯有惠施福　　为随己资粮\n",
              "依于善摄护　　及修禅功德\n",
              "随力而行施　　钱财及饮食\n",
              "于群则眠觉　　非为空自活\n",
              "佛说此经已。彼婆罗门闻佛所说。欢喜随喜。作礼而去\n"
            ]
          },
          {
            "id": 43,
            "level": 3,
            "title": "第四十三卷",
            "brief": "",
            "media": "858-43.m4a",
            "page": [
              "（一一六四）\n",
              "如是我闻\n",
              "一时。佛住波罗[木*奈]国仙人住处鹿野苑中\n",
              "时。有众多比丘集于讲堂。作如是论。诸尊。如世尊说波罗延低舍弥德勒所问\n",
              "若知二边者　　于中永无著\n",
              "说名大丈夫　　不顾于五欲\n",
              "无有烦恼锁　　超出缝紩忧\n",
              "诸尊。此有何义。云何边。云何二边。云何为中。云何为缝紩。云何思。以智知。以了了。智所知。了所了。作苦边。脱于苦\n",
              "有一答言。六内入处是一边。六外入处是二边。受是其中。爱为缝紩。习于受者。得彼彼因。身渐转增长出生。于此即法。以智知。以了了。智所知。了所了。作苦边。脱于苦\n",
              "复有说言。过去世是一边。未来世是二边。现在世名为中。爱为缝紩。习近此爱。彼彼所因。身渐触增长出生。乃至脱苦\n",
              "复有说言。乐受者是一边。苦受者是二边。不苦不乐是其中。爱为缝紩。习近此爱。彼彼所得。自身渐触增长出生。乃至作苦\n",
              "复有说言。有者是一边。集是二边。受是其中。爱为缝紩。如是广说。乃至脱苦\n",
              "复有说言。身者是一边。身集是二边。爱为缝紩。如是广说。乃至脱苦\n",
              "复有说言。我等一切所说不同。所谓向来种种异说。要不望知。云何世尊有余之说。波罗延低舍弥德勒所问经。我等应往具问世尊。如世尊所说。我等奉持\n",
              "尔时。众多比丘诣世尊所。稽首礼足。退坐一面。白佛言。世尊。向诸比丘集于讲堂。作如是言。于世尊所说波罗延低舍弥德勒所问经。所谓二边。乃至脱苦。有人说言。内六入处是说一边。外六入处是说二边。受是其中。爱为缝紩。如前广说。悉不决定。今日故来请问世尊。具问斯义。我等所说。谁得其义\n",
              "佛告诸比丘。汝等所说。皆是善说。我今当为汝等说有余经。我为波罗延低舍弥德勒有余经说。谓触是一边。触集是二边。受是其中。爱为缝紩。习近爱已。彼彼所得。身缘触增长出生。于此法。以智知。以了了。智所知。了所了。作苦边。脱于苦\n",
              "佛说此经已。诸比丘闻佛所说。欢喜奉行\n",
              "（一一六五）\n",
              "如是我闻\n",
              "一时。尊者宾头卢住拘睒弥国瞿师罗园\n",
              "时。有婆蹉国王。名优陀延那。诣尊者宾头卢所。共相问讯。问讯已。退坐一面。婆蹉王优陀延那白尊者宾头卢言。欲有所问。宁有闲睱见答已不\n",
              "尊者宾头卢答言。大王。大王且问。知者当答。\n",
              "婆蹉王优陀延那问尊者宾头卢。何因何缘。新学年少比丘于此法．律。出家未久。极安乐住。诸根欣悦。颜貌清净。肤色鲜白。乐静少动。任他而活。野兽其心。堪能尽寿。修持梵行。纯一清净\n",
              "尊者宾头卢答言。如佛所说。如来．应．等正觉所知所见。为比丘说。汝诸比丘。若见宿人。当作母想。见中间者。作姊妹想。见幼稚者。当作女想。以是因缘。年少比丘于此法．律。出家未久。安隐乐住。诸根敷悦。颜貌清净。肤色鲜白。乐静少动。任他而活。野兽其心。堪能尽寿。修持梵行。纯一清净。\n",
              "婆蹉王优陀延那语尊者宾头卢言。今诸世间贪求之心。若见宿人。而作母想。见中年者。作姊妹想。见幼稚者。而作女想。当于尔时。心亦随起。贪欲烧燃．嗔恚烧燃．愚痴烧燃。要当更有胜因缘不\n",
              "尊者宾头卢语婆蹉王优陀延那。更有因缘。如世尊说。如来．应．等正觉所知所见。为比丘说。此身从足至顶。骨干肉涂。覆以薄皮。种种不净充满其中。周遍观察。发．毛．爪．齿．尘垢．流唌．皮．肉．白骨．筋．脉．心．肝．肺．脾．肾．肠．肚．生藏．熟藏．胞．泪．汗．涕．沫．肪．脂．髓．痰．癊．脓．血．脑．汁．屎．溺。大王。此因此缘故。年少比丘于此法．律。出家未久。安隐乐住。乃至纯一满净\n",
              "婆蹉王优陀延那语尊者宾头卢。人心飘疾。若观不净。随净想现。颇更有因缘。令年少比丘于此法．律。出家未久。安隐乐住。乃至纯一满净不\n",
              "尊者宾头卢言。大王。有因有缘。如世尊说。如来．应．等正觉所知所见。告诸比丘。汝等应当守护根门。善摄其心。若眼见色时。莫取色相。莫取随形好。增上执持。若于眼根不摄敛住。则世间贪．爱．恶不善法则漏其心。是故此等当受持眼律仪。耳声．鼻香．舌味．身触．意法亦复如是。乃至受持意律仪\n",
              "尔时。婆蹉王优陀延那语尊者宾头卢。善哉。善说法。乃至受持诸根律仪。尊者宾头卢。我亦如是。有时不守护身。不持诸根律仪。不一其念。入于宫中。其心极生贪欲炽燃．愚痴烧燃。正使闲房独处。亦复三毒烧燃其心。况复宫中。又我有时善护其身。善摄诸根。专一其念。入于宫中。贪欲．恚．痴不起烧燃其心。于内宫中尚不烧身。亦不烧心。况复闲独。以是之故。此因此缘。能令年少比丘于此法．律。出家未久。安隐乐住。乃至纯一满净\n",
              "时。婆蹉王优陀延那闻尊者宾头卢所说。欢喜随喜。从坐起去\n",
              "（一一六六）\n",
              "如是我闻\n",
              "一时。佛住拘睒弥国瞿师罗园\n",
              "尔时。世尊告诸比丘。有手故知有取舍。有足故知有往来。有关节故知有屈伸。有腹故知有饥渴。如是。比丘。有眼故眼触因缘生受。内觉若苦．若乐．不苦不乐。耳．鼻．舌．身．意亦复如是\n",
              "诸比丘。若无手则不知取舍。若无足则不知往来。若无关节则不知有屈伸。若无腹则不知有饥渴。如是。诸比丘。若无眼则无眼触因缘生受。内觉若苦．若乐．不苦不乐。耳．鼻．舌．身．意亦复如是\n",
              "佛说此经已。诸比丘闻佛所说。欢喜奉行\n",
              "（一一六七）\n",
              "如是我闻\n",
              "一时。佛住拘睒弥国瞿师罗园\n",
              "尔时。世尊告诸比丘。过去世时有河中草。有龟于中住止。时。有野干饥行觅食。遥见龟虫。疾来捉取。龟虫见来。即便藏六。野干守伺。[八/异]出头足。欲取食之。久守。龟虫永不出头。亦不出足。野干饥乏。嗔恚而去\n",
              "诸比丘。汝等今日亦复如是。知魔波旬常伺汝便。[八/异]汝眼着于色．耳闻声．鼻嗅香．舌尝味．身觉触．意念法。欲令出生染着六境。是故。比丘。汝等今日常当执持眼律仪住。执持眼根律仪住。恶魔波旬不得其便。随出随缘。耳．鼻．舌．身．意亦复如是。于其六根若出若缘。不得其便。犹如龟虫。野干不得其便\n",
              "尔时。世尊即说偈言\n",
              "龟虫畏野干　　藏六于壳内\n",
              "比丘善摄心　　密藏诸觉想\n",
              "不依不怖彼　　覆心勿言说\n",
              "佛说此经已。诸比丘闻佛所说。欢喜奉行\n",
              "（一一六八）\n",
              "如是我闻\n",
              "一时。佛住拘睒弥国瞿师罗园\n",
              "尔时。世尊告诸比丘。譬如[麸-夫+黄]麦着四衢道头。有六壮夫执杖共打。须臾尘碎。有第七人执杖重打。诸比丘。于意云何。如[麸-夫+黄]麦聚。六人共打。七人重打。当极碎不\n",
              "诸比丘白佛言。如是。世尊\n",
              "佛告诸比丘。如是愚痴士夫六触入处之所捶打。何等为六。谓眼触入处。常所捶打。耳．鼻．舌．身．意触入处。常所捶打。彼愚痴士夫为六触入处之所捶打。犹复念求当来世有。如第七人重打令碎\n",
              "比丘。若言是我。是则动摇。言是我所。是则动摇。未来当有。是则动摇。未来当无。是则动摇。当复有色。是则动摇。当复无色。是则动摇。当复有想。是则动摇。当复无想。是则动摇。当复非有想非无想。是则动摇。动摇故病。动摇故痈。动摇故刺。动摇故着。正观察动摇故苦者。得不动摇心。多修习住。系念正知\n",
              "如动摇。如是思量虚诳。有行因爱。言我。是则为爱。言我所。是则为爱。言当来有。是则为爱。言当来无。是则为爱。当有色。是则为爱。当无色。是则为爱。当有想。是则为爱。当无想。是则为爱。当非想非非想。是则为爱。爱故为病。爱故为痈。爱故为刺。若善思观察爱生苦者。当多住离爱心。正念正智\n",
              "诸比丘。过去世时。阿修罗兴军与帝释斗。时。天帝释告三十三天。今日诸天．阿修罗苦战。若诸天胜。阿修罗不如者。当生执阿修罗。缚以五系。送还天宫。阿修罗语其众言。今阿修罗军与诸天战。若阿修罗胜。诸天不如者。当生执帝释。缚以五系。还归阿修罗宫。当其战诤。诸天得胜。阿修罗不如。时。三十三天生执毗摩质多罗阿修罗王。缚以五系。还归天宫\n",
              "尔时。毗摩质多罗阿修罗王身被五系。置于正法殿上。以种种天五欲乐而娱乐之。毗摩质多罗阿修罗王作是念。唯阿修罗贤善聪慧。诸天虽善。我今且当还归阿修罗宫。作是念时。即自见身被五系缚。诸天五欲自然化没\n",
              "毗摩质多罗阿修罗王复作是念。诸天贤善。智慧明彻。阿修罗虽善。我今且当住此天宫。作是念时。即自见身五缚得解。诸天五欲自然还出\n",
              "毗摩质多罗阿修罗王乃至有如是微细之缚。魔波旬缚转细。于是心动摇时。魔即随缚。心不动摇。魔即随解。是故。诸比丘。多住不动摇心。正念正智。应当学\n",
              "佛说此经已。诸比丘闻佛所说。欢喜奉行\n",
              "（一一六九）\n",
              "如是我闻\n",
              "一时。佛住拘睒弥国瞿师罗园\n",
              "尔时。世尊告诸比丘。若有比丘．比丘尼。眼色识因缘生。若欲．若贪．若昵．若念．若决定着处。于彼诸心善自防护。所以者何。此等皆是恐畏之道。有碍．有难。此恶人所依。非善人所依。是故应自防护。耳．鼻．舌．身．意亦复如是。譬如田夫有好田苗。其守田者懒惰放逸。栏牛啖食。愚痴凡夫亦复如是。六触入处。乃至放逸亦复如是\n",
              "若好田苗。其守田者心不放逸。栏牛不暴。设复入田。尽驱令出。所谓若心．若意．若识。多闻圣弟子于五欲功德善自摄护。尽心令灭。若好田苗。其守护田者不自放逸。栏牛入境。左手牵鼻。右手执杖。遍身捶打。驱出其田。诸比丘。于意云何。彼牛遭苦痛已。从村至宅。从宅至村。复当如前过食田苗不\n",
              "答言。不也。世尊\n",
              "所以者何。忆先入田遭捶杖苦故。如是。比丘。若心．若意．若识。多闻圣弟子于六触入处极生厌离．恐怖。内心安住。制令一意。诸比丘。过去世时。有王闻未曾有好弹琴声。极生爱乐。耽湎染着。问诸大臣。此何等声。甚可爱乐。大臣答言。此是琴声。语大臣。取彼声来。大臣受教。即往取琴来。白言。大王。此是琴作好声者。王语大臣。我不用琴。取其先闻可爱乐声来。大臣答言。如此之琴。有众多种具。谓有柄．有槽．有丽．有弦．有皮。巧方便人弹之。得众具因缘乃成音声。非不得众具而有音声。前所闻声。久已过去。转亦尽灭。不可持来\n",
              "尔时。大王作是念言。咄。何用此虚伪物为。世间琴者是虚伪物。而令世人耽湎染着。汝今持去。片片析破。弃于十方。大臣受教。析为百分。弃于处处。如是。比丘。若色．受．想．思．欲。知此诸法无常．有为．心因缘生。而便说言。是我．我所。彼于异时。一切悉无。诸比丘。应作如是平等正智。如实观察\n",
              "佛说此经已。诸比丘闻佛所说。欢喜奉行\n",
              "（一一七○）\n",
              "如是我闻\n",
              "一时。佛住拘睒弥国瞿师罗园\n",
              "尔时。世尊告诸比丘。如癞病人。四体疮坏。入茅荻中。为诸刺叶针刺所伤。倍增苦痛。如是愚痴凡夫六触入处受诸苦痛亦复如是。如彼癞人。为草叶针刺所伤。脓血流出。如是愚痴凡夫。其性弊暴。六触入处所触则起嗔恚。恶声流出。如彼癞人。所以者何。愚痴无闻凡夫心如癞疮\n",
              "我今当说律仪．不律仪。云何律仪。云何不律仪。愚痴无闻凡夫眼见色已。于可念色而起贪着。不可念色而起嗔恚。于彼次第随生众多觉想相续。不见过患。复见过患。不能除灭。耳．鼻．舌．身．意亦复如是。比丘。是名不律仪。云何律仪。多闻圣弟子若眼见色。于可念色不起欲想。不可念色不起恚想。次第不起众多觉想相续住。见色过患。见过患已。能舍离。耳．鼻．舌．身．意亦复如是。是名律仪\n",
              "佛说此经已。诸比丘闻佛所说。欢喜奉行\n",
              "（一一七一）\n",
              "如是我闻\n",
              "一时。佛住拘睒弥国瞿师罗园\n",
              "尔时。世尊告诸比丘。譬如士夫游空宅中。得六种众生。一者得狗。即执其狗。系着一处。次得其鸟。次得毒蛇。次得野干。次得失收摩罗。次得猕猴。得斯众生。悉缚一处。其狗者。乐欲入村。其鸟者。常欲飞空。其蛇者。常欲入穴。其野干者。乐向冢间。失收摩罗者。长欲入海。猕猴者。欲入山林。此六众生悉系一处。所乐不同。各各嗜欲到所安处。各各不相乐于他处。而系缚故。各用其力。向所乐方。而不能脱\n",
              "如是六根种种境界。各各自求所乐境界。不乐余境界。眼根常求可爱之色。不可意色则生其厌。耳根常求可意之声。不可意声则生其厌。鼻根常求可意之香。不可意香则生其厌。舌根常求可意之味。不可意味则生其厌。身根常求可意之触。不可意触则生其厌。意根常求可意之法。不可意法则生其厌。此六种根种种行处。种种境界。各各不求异根境界。此六种根其有力者。堪能自在。随觉境界。如彼士夫系六众生于其坚柱。正出用力随意而去。往反疲极。以绳系故。终依于柱\n",
              "诸比丘。我说此譬。欲为汝等显示其义。六众生者。譬犹六根。坚柱者。譬身念处。若善修习身念处。有念．不念色。见可爱色则不生着。不可爱色则不生厌。耳声．鼻香．舌味．身触．意法。于可意法则不求欲。不可意法则不生厌。是故。比丘。当勤修习。多住身念处\n",
              "佛说此经已。诸比丘闻佛所说。欢喜奉行\n",
              "（一一七二）\n",
              "如是我闻\n",
              "一时。佛住拘睒弥国瞿师罗园\n",
              "尔时。世尊告诸比丘。譬如有四蚖蛇。凶恶毒虐。盛一箧中。时。有士夫聪明不愚。有智慧。求乐厌苦。求生厌死。时。有一士夫语向士夫言。汝今取此箧盛毒蛇。摩拭洗浴。恩亲养食。出内以时。若四毒蛇脱有恼者。或能杀汝。或令近死。汝当防护。尔时。士夫恐怖驰走。忽有五怨。拔刀随逐。要求欲杀。汝当防护。尔时。士夫畏四毒蛇及五拔刀怨。驱驰而走\n",
              "人复语言。士夫。内有六贼。随逐伺汝。得便当杀。汝当防护。尔时。士夫畏四毒蛇．五拔刀怨及内六贼。恐怖驰走。还入空村。见彼空舍。危朽腐毁。有诸恶物。捉皆危脆。无有坚固\n",
              "人复语言。士夫。是空聚落当有群贼。来必奄害汝。尔时。士夫畏四毒蛇．五拔刀贼．内六恶贼．空村群贼。而复驰走。忽尔道路临一大河。其水浚急。但见此岸有诸怖畏。而见彼岸安隐快乐。清凉无畏。无桥船可渡得至彼岸。作是思惟。我取诸草木。缚束成栰。手足方便。渡至彼岸。作是念已。即拾草木。依于岸傍。缚束成栰。手足方便。截流横渡\n",
              "如是士夫免四毒蛇．五拔刀怨．六内恶贼。复得脱于空村群贼。渡于浚流。离于此岸种种怖畏。得至彼岸安隐快乐。我说此譬。当解其义。比丘。箧者。譬此身色粗四大。四大所造精血之体。秽食长养。沐浴衣服。无常变坏危脆之法。毒蛇者。譬四大。地界．水界．火界．风界。地界若诤。能令身死。及以近死。水．火．风诤亦复如是。五拔刀怨者。譬五受阴。六内贼者。譬六爱喜。空村者。譬六内入。善男子。观察眼入处。是无常变坏。执持眼者。亦是无常虚伪之法。耳．鼻．舌．身．意入处亦复如是。空村群贼者。譬外六入处。眼为可意．不可意色所害。耳声．鼻香．舌味．身触．意。为可意．不可意法所害。浚流者。譬四流。欲流．有流．见流．无明流。河者。譬三爱。欲爱．色爱．无色爱。此岸多恐怖者。譬有身。彼岸清凉安乐者。譬无余涅槃。栰者。譬八正道。手足方便截流渡者。譬精进勇猛到彼岸。婆罗门住处者。譬如来．应．等正觉\n",
              "如是。比丘。大师慈悲安慰弟子。为其所作。我今已作。汝今亦当作其所作。于空闲树下。房舍清净。敷草为座。露地．冢间。远离边坐。精勤禅思。慎莫放逸。令后悔恨。此则是我教授之法\n",
              "佛说此经已。诸比丘闻佛所说。欢喜奉行\n",
              "（一一七三）\n",
              "如是我闻\n",
              "一时。佛住拘睒弥国瞿师罗园\n",
              "尔时。世尊告诸比丘。多闻圣弟子于一切苦法集．灭．味．患．离如实知见。见五欲犹如火坑。如是观察五欲已。于五欲贪．欲爱．欲念．欲着不永覆心。知其欲心行处．住处。而自防闭。行处．住处逆防闭已。随其行处．住处。世间贪．忧．恶不善法不漏其心\n",
              "云何名为多闻圣弟子于一切苦法集．灭．味．患．离如实知见。多闻圣弟子于此苦圣谛如实知。此苦集．此苦灭．此苦灭道迹圣谛如实知。是名多闻圣弟子于一切苦法集．灭．味．患．离如实知见\n",
              "云何多闻圣弟子见五欲如火坑。乃至世间贪．忧．恶不善法不永覆心。譬如近一聚落。边有深坑。满中盛火。无有烟焰。时。有士夫不愚不痴。聪明黠慧。乐乐厌苦。乐生恶死。彼作是念。此有火坑。满中盛火。我若堕中。必死无疑。于彼生远．思远．欲远。如是多闻圣弟子见五欲如火坑。乃至世间贪．忧．恶不善法不永覆心。若行处．住处逆防逆知。乃至世间贪．忧．恶不善法不漏其心\n",
              "譬如聚落边有[木*奈]林。多诸棘刺。时。有士夫入于林中。有所营作。入林中已。前后左右上下尽有棘刺。尔时。士夫正念而行．正念来去．正念明目．正念端视．正念屈身。所以者何。莫令利刺伤坏身故。多闻圣弟子亦复如是。若依聚落城邑而住。晨朝着衣持钵。入村乞食。善护其身。善执其心。正念安住．正念而行．正念明目．正念观察。所以者何。莫令利刺伤圣法．律\n",
              "云何利刺伤圣法．律。谓可意爱念之色。是名利刺伤圣法．律。云何是可意爱念之色伤圣法．律。谓五欲功德。眼识色生爱念。长养欲乐。耳识声．鼻识香．舌识味．身识触生爱念。长养欲乐。是名可爱念色伤圣法．律。是名多闻圣弟子所行处．所住处逆防逆知。乃至不令世间贪．忧．不善法以漏其心\n",
              "或时多闻圣弟子生于正念。生恶不善觉。长养欲．长养恚．长养痴。是钝根。多闻圣弟子虽起集灭。以欲覆心。譬如铁丸。烧令极热。以少水洒。寻即干消。如是多闻圣弟子钝根生念。寻灭如是。多闻圣弟子如是行。如是住。若王．大臣若亲往诣其所。请以俸禄。语言。男子。何用剃发。执持瓦器。身着袈裟。家家乞食为。不如安慰服五欲乐。行施作福。云何。比丘。多闻圣弟子。国王．大臣．诸亲檀越请以俸禄。彼当还戒退减以不\n",
              "答曰。不也。所以者何。多闻圣弟子于一切苦法集．灭．味．患．离如实知见故。见火坑。譬五欲。乃至世间贪．忧．恶不善法不永覆心。行处．住处逆防逆知。乃至世间贪．忧．恶不善法不漏其心。若复为国王．大臣．亲族请以俸禄。还戒退减。无有是处\n",
              "佛告诸比丘。善哉。善哉。彼多闻圣弟子其心长夜临趣．流注．浚输。向于远离。向于离欲。而于涅槃。寂静舍离。乐于涅槃。于有漏处。寂灭清凉。若为国王．长者．亲族所请。还戒退减者。无有是处。余得大苦。譬如恒河。长夜临趣．流注．浚输东方。多众断截。欲令临趣．流注．浚输西方。宁能得不\n",
              "答言。不能。世尊。所以者何。恒水长夜流注东方。欲令西流。未而可得。彼诸大众徒辛苦耳。如是多闻圣弟子长夜临趣．流注．浚输。向于远离。乃至欲令退减。无有是处。徒辛苦耳\n",
              "佛说此经已。诸比丘闻佛所说。欢喜奉行\n",
              "（一一七四）\n",
              "如是我闻\n",
              "一时。佛住阿毗阇恒水边。时。有比丘来诣佛所。稽首佛足。退住一面。白佛言。善哉。世尊。为我说法。我闻法已。独一静处。专精思惟。不放逸住。所以族姓子剃除须发。正信．非家．出家学道。于上增修梵行。见法自知作证。我生已尽。梵行已立。所作已作。自知不受后有\n",
              "尔时。世尊观察水。见恒水中有一大树。随流而下。语彼比丘。汝见此恒水中大树流不\n",
              "答言。已见。世尊\n",
              "佛告比丘。此大树不着此岸。不着彼岸。不沉水底。不阂洲渚。不入洄澓。人亦不取。非人不取。又不腐败。当随水流。顺趣．流注．浚输大海不\n",
              "比丘白佛。如是。世尊\n",
              "佛言。比丘亦复如是。亦不着此岸。不着彼岸。不沉水底。不阂洲渚。不入洄澓。人亦不取。非人不取。又不腐败。临趣．流注．浚输涅槃\n",
              "比丘白佛。云何此岸。云何彼岸。云何沉没。云何洲渚。云何洄澓。云何人取。云何非人取。云何腐败。善哉世尊。为我广说。我闻法已。当独一静处。专精思惟。不放逸住。乃至自知不受后有\n",
              "佛告比丘。此岸者。谓六入处。彼岸者。谓六外入处。人取者。犹如有一习近俗人及出家者。若喜．若忧．若苦．若乐。彼彼所作。悉与共同始终相随。是名人取。非人取者。犹如有人愿修梵行。我今持戒．苦行．修诸梵行。当生在处。在处天上。是非人取。洄澓者。犹如有一还戒退转。腐败者。犯戒行恶不善法。腐败寡闻。犹莠稗．吹贝之声。非沙门为沙门像。非梵行为梵行像。如是。比丘。是名不着此彼岸。乃至浚输涅槃\n",
              "时。彼比丘闻佛所说。欢喜随喜。作礼而去\n",
              "时。彼比丘独一静处。思惟佛所说水流大树经教。乃至自知不受后有。得阿罗汉\n",
              "时。有牧牛人。名难屠。去佛不远。执杖牧牛。比丘去已。诣世尊所。稽首礼足。于一面住。白佛言。世尊。我今堪能不着此岸。不着彼岸。不沉没。不阂洲渚。非人所取。不非人取。不入洄澓。亦不腐败。我得于世尊正法．律中出家修梵行不\n",
              "佛告牧牛者。汝送牛还主不\n",
              "牧牛者言。诸牛中悉有犊牛。自能还归。不须送也。但当听我出家学道\n",
              "佛告牧牛者。牛虽能还家。汝今已受食人衣食。要当还报其家主\n",
              "时。牧牛者闻佛教已。欢喜随喜。作礼而去\n",
              "时。尊者舍利弗在此会中。牧牛者去不久。白佛言。世尊。难屠牧牛者求欲出家。世尊何故遣还归家\n",
              "佛告舍利弗。难屠牧牛者若还住家受五欲者。无有是处。牛付主人已。辄自当还。于此法。律出家学道。净修梵行。乃至自知不受后有。得阿罗汉\n",
              "时。难屠牧牛者以牛付主人已。还至佛所。稽首礼足。退住一面。白佛言。世尊。牛已付主。听我于正法．律出家学道\n",
              "佛告难屠牧牛者。汝得于此法．律出家．受具足。得比丘分\n",
              "出家已。思惟。所以族姓子剃除须发。着袈裟衣。正信．非家．出家学道。增修梵行。乃至自知不受后有。成阿罗汉\n",
              "（一一七五）\n",
              "如是我闻\n",
              "一时。佛住舍卫国祇树给孤独园\n",
              "时。有异比丘独处坐禅。作是思惟。比丘云何知．云何见。得见清净。作是念已。诣诸比丘。语诸比丘言。诸尊比丘。云何知．云何见。令见清净\n",
              "比丘答言。尊者。于六触入处集集．灭．患．离如实正知。比丘。作如是知．如是见者。得见清净\n",
              "是比丘闻彼比丘记说。心不欢喜。复诣余比丘所。问彼比丘言。诸尊比丘。云何知．云何见。得见清净\n",
              "彼比丘答言。于六界集．灭．味．患．离如实正知。如是。比丘。如是知．如是见。得见清净\n",
              "时。比丘闻其记说。心亦不喜。复诣余比丘。作是问言。比丘。云何知．云何见。得见清净\n",
              "彼比丘答言。于五受阴观察。如病．如痈．如刺．如杀。无常．苦．空．非我。作如是知．如是见。得见清净\n",
              "是比丘闻诸比丘记说。心亦不喜。往诣佛所。稽首礼足。退坐一面。白佛言。世尊。我独静思惟。比丘云何知．云何见。得见清净。作是念已。诣诸比丘。三处所说。具白世尊。我闻彼说。心不欢喜。来诣世尊。故以此义请问世尊。比丘云何知．云何见。得见清净\n",
              "佛告比丘。过去世时。有一士夫。未曾见紧兽。往诣曾见紧兽者。问曾见紧兽。士夫言。汝知紧兽不。答言。知。复问。其状云何。答言。其色黑如火烧柱。当彼见时。紧兽黑色。如火烧柱\n",
              "时。彼士夫闻紧兽黑色如火烧柱。不大欢喜。复更诣一曾见紧兽士夫。复问彼言。汝知紧兽不。彼答言。知。复问。其状云何。彼曾见紧兽士夫答言。其色赤而开敷。状似肉段。彼人见时。紧兽开敷。实似肉段\n",
              "是士夫闻彼所说。犹复不喜。复更诣余曾见紧兽士夫。问。汝知紧兽不。答言。知。复问。其状云何。答言。[毯-炎+参][毯-炎+参]下垂。如尸利沙果\n",
              "是人闻已。心复不喜。复行问余知紧兽者。问。汝知紧兽不。彼答言。知。又问。其状云何。彼复答言。其叶青．其叶滑．其叶长广。如尼拘娄陀树。如彼士夫问其紧兽。闻则不喜。处处更求。而彼诸人见紧兽者。随时所见。而为记说。是故不同\n",
              "如是。诸比丘。若于独处专精思惟。不放逸住。所因思惟法不起诸漏。心得解脱。随彼所见。而为记说。汝今复听我说譬。其智者以譬喻得解\n",
              "譬如有边国王。善治城壁。门下坚固。交道平正。于四城门置四守护。悉皆聪慧。知其来去。当其城中。有四交道。安置床榻。城主坐上。若东方使来。问守门者。城主何在。彼即答言。主在城中四交道头。床上而坐。彼使闻已。往诣城主。受其教令。复道而还。南．西．北方远使来人。问守门者。城主何在。彼亦答言。在其城中四交道头。彼使闻已。悉诣城主。受其教令。各还本处\n",
              "佛告比丘。我说斯譬。今当说义。所谓城者。以譬人身粗色。如箧毒蛇譬经说。善治城壁者。谓之正见。交道平正者。谓内六入处。四门者。谓四识住。四守门者。谓四念处。城主者。谓识受阴。使者。谓正观。如实言者。谓四真谛。复道还者。以八圣道\n",
              "佛告比丘。若大师为弟子所作。我今已作。以哀愍故。如箧毒蛇譬经说\n",
              "尔时。比丘闻佛说已。专精思惟。不放逸住。增修梵行。乃至不受后有。成阿罗汉\n",
              "（一一七六）\n",
              "如是我闻\n",
              "一时。世尊释氏人间游行。至迦毗罗卫国。住尼拘娄陀园\n",
              "尔时。迦毗罗卫释氏作新讲堂。未有诸沙门．婆罗门．释迦年少及诸人民在中住者。闻世尊来至释氏迦毗罗卫人间游行。住尼拘娄陀园。论苦乐义。此堂新成。未有住者。可请世尊与诸大众于中供养。得功德福报。长夜安隐。然复我等当随受用。作是议已。悉共出城。诣世尊所。稽首礼足。退坐一面\n",
              "尔时。世尊为诸释氏演说要法。示教照喜已。默然而住\n",
              "时。诸释氏从座起。整衣服。为佛作礼。右膝着地。合掌白佛言。世尊。我等释氏新作讲堂。未有住者。今请世尊及诸大众于中供养。得功德福利。长夜安隐。然后我等当随受用。尔时。世尊默然受请\n",
              "时。诸释氏知世尊受请已。稽首佛足。各还其所。即以其日。以车舆经纪。运其众具。庄严新堂。敷置床座。软草布地。备香油灯。众事办已。往诣佛所。稽首白言。众事办已。惟圣知时\n",
              "尔时。世尊与诸大众前后围绕。至新堂外。洗足已。然后上堂。于中柱下。东向而坐。时。诸比丘亦洗足已。随入讲堂。于世尊后。西面东向。次第而坐。时。诸释氏即于东面西向而坐\n",
              "尔时。世尊为诸释氏广说要法。示教照喜已。语诸释氏。瞿昙。初夜已过。于时可还迦毗罗越。时。诸释氏闻佛所说。欢喜随喜。作礼而去\n",
              "尔时。世尊知释氏去已。告大目揵连。汝当为诸比丘说法。我今背疾。当自消息。时。大目揵连默然受教\n",
              "尔时。世尊四亵郁多罗僧安置胁下。卷襞僧伽梨。置于头下。右胁而卧。屈膝累足。系念明相。作起想思惟\n",
              "尔时。大目揵连语诸比丘。佛所说法。初．中．后善。善义善味。纯一满净。清白梵行。我今当说漏．不漏法。汝等谛听。云何为漏法。愚痴无闻凡夫眼见色已。于可念色而起乐着。不可念色而起憎恶。不住身念处。于心解脱．慧解脱无少分智。而起种种恶不善法。不无余灭。不无余永尽。耳．鼻．舌．身．意亦复如是。比丘。如是者。天魔波旬往诣其所。伺其虚短。于其眼色。即得其阙。耳声．鼻香．舌味．身触．意法亦复如是。即得其阙\n",
              "譬如枯干草积。四方火起。寻时即烧。如是。比丘。于其眼色。天魔波旬即得其阙。如是。比丘。不胜于色。于耳声．鼻香．舌味．身触．意法。受制于法。不能胜法。不胜色。不胜声．香．味．触．法。亦复不胜意不善法．诸烦恼炽然苦报。及未来世生．老．病．死。诸尊。我从世尊亲受于此诸有漏法。是名有漏法经\n",
              "云何无漏法经。多闻圣弟子眼见色。于可念色不起乐着。不可念色不起憎恶。系念而住。无量心解脱．慧解脱如实知。于彼已起恶不善法无余灭尽。耳．鼻．舌．身．意亦复如是\n",
              "如是像类比丘。弊魔波旬往诣其所。于其眼色伺求其短。不得其短。于耳声．鼻香．舌味．身触．意法伺求其短。不得其短。譬如楼阁。墙壁牢固。窓户重闭。埿涂厚密。四方火起。不能烧然。斯等比丘亦复如是。弊魔波旬往诣其所。伺求其短。不得其短。如是比丘能胜彼色。不为彼色之所胜也。胜于声．香．味．触．法。不为彼法之所胜也。若胜于色。胜于声．香．味．触．法已。亦复胜于恶不善法．烦恼炽燃苦报。及未来世生．老．病．死。我亲从世尊面受此法。是名无漏法经\n",
              "尔时。世尊知大目揵连说法竟。起正身坐。系念在前。告大目揵连。善哉。善哉。目揵连。为人说此经法。多所饶益。多所过度。长夜安乐诸天世人\n",
              "尔时。世尊告诸比丘。汝当受持漏．无漏法经。广为人说。所以者何。义具足故。法具足故。梵行具足故。开发神通。正向涅槃。乃至信心善男子。在家．出家。当受持读诵。广为人说\n",
              "佛说此经已。诸比丘闻佛所说。欢喜奉行\n",
              "（一一七七）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。譬如灰河。南岸极热。多诸利刺。在于闇处。众多罪人在于河中随流漂没。中有一人。不愚不痴。聪明黠慧。乐乐厌苦。乐生厌死。作如是念。我今何缘在此灰河。南岸极热。又多利刺。在闇冥处随流漂没。我当以手足方便。逆流而上。渐见小明。其人默念。今已疾强见此小明。复运手足。勤加方便。遂见平地。即住于彼。观察四方。见大石山。不断不坏。亦不穿穴。即登而上。复见清凉八分之水。所谓冷．美．轻．软．香．净。饮时不噎。咽中不阂。饮已安身。即入其中。若浴若饮。离诸恼热\n",
              "然后复进大山上。见七种华。谓优钵罗华．钵昙摩华．拘牟头华．分陀利华．修揵提华．弥离头揵提花．阿提目多花。闻花香已。复上石山。见四层阶堂。即坐其上。见五柱帐。即入其中。敛身正坐。种种枕褥。散花遍布。庄严妙好。而于其中自恣坐卧。凉风四凑。令身安隐。坐高林下。高声唱言。灰河众生诸贤正士。如彼灰河。南岸极热。多诸利刺。其处闇冥。求出于彼河中\n",
              "有闻声者。乘声问言。何方得出。从何处出。其中有言。汝何须问何处得出。彼唤声者亦自不知．不见从何而出。彼亦当复在此灰河。南岸极热。多诸利刺。于闇冥中随流来下。用问彼为\n",
              "如是。比丘。我说此譬。今当说义。灰者。谓三恶不善觉。云何三。欲觉．恚觉．害觉。河者。谓三爱。欲爱．色爱．无色爱。南岸极热者。谓内．外六入处。多诸利刺者。谓五欲功德。闇冥处者。谓无明障闭慧眼。众多人者。谓愚痴凡夫。流。谓生死河。中有一人不愚不痴者。谓菩萨摩诃萨。手足方便。逆流上者。谓精勤修学。微见小明者。谓得法忍。得平地者。谓持戒。观四方者。谓见四真谛。大石山者。谓正见。八分水者。谓八圣道。七种花者。谓七觉分。四层堂者。谓四如意足。五柱怅者。谓信等五根。正身坐者。谓无余涅槃。散花遍布者。谓诸禅．解脱．三昧．正受。自恣坐卧者。谓如来．应．等正觉。四方风吹者。谓四增心见法安乐住。举声唱唤者。谓转法轮。彼有人问诸贤正士何处去。何处出者。谓舍利弗．目揵连等诸贤坐比丘。于中有言汝何所问。彼亦不知不见有所出处。彼亦当复于此灰河。南岸极热。多诸利刺。于闇冥处随流来下者。谓六师等诸邪见辈。所谓富兰那迦叶．末伽梨瞿舍梨子．散阇耶毗罗胝子．阿耆多枳舍钦婆罗．伽拘罗迦毡延．尼揵连陀阇提弗多罗。及余邪见辈。如是。比丘。大师为诸声闻所作。我今已作。汝今当作所作。如前箧毒蛇说\n",
              "佛说此经已。诸比丘闻佛所说。欢喜奉行\n"
            ]
          },
          {
            "id": 44,
            "level": 3,
            "title": "第四十四卷",
            "brief": "",
            "media": "858-44.m4a",
            "page": [
              "（一一七八）\n",
              "如是我闻\n",
              "一时。佛住弥絺罗国庵罗园中\n",
              "时。有婆四吒婆罗门尼。有六子相续命终。念子发狂。裸形被发。随路而走。至弥絺罗庵罗园中\n",
              "尔时。世尊无量大众围绕说法。婆四吒婆罗门尼遥见世尊。见已。即得本心。惭愧羞耻。敛身蹲坐\n",
              "尔时。世尊告尊者阿难。取汝郁多罗僧与彼婆四吒婆罗门尼。令着听法。尊者阿难即受佛教。取衣令着\n",
              "时。婆罗门尼得衣着已。至于佛前。稽首礼佛。退坐一面\n",
              "尔时。世尊为其说法。示教照喜已。如佛常法。说法次第。乃至信心清净。受三自归。闻佛所说。欢喜随喜。作礼而去\n",
              "彼婆四吒优婆夷于后时。第七子忽复命终。彼优婆夷都不啼哭忧悲恼苦。时。婆四吒优婆夷夫说偈而告婆四吒优婆夷言\n",
              "先诸子命终　　念子生忧苦\n",
              "昼夜不饮食　　乃至发狂乱\n",
              "今丧弟七子　　而不生忧苦\n",
              "婆四吒优婆夷即复说偈答其夫言\n",
              "儿孙有千数　　因缘和合生\n",
              "长夜迁过去　　我与君亦然\n",
              "子孙及宗族　　其数无限量\n",
              "彼彼所生处　　更互相残食\n",
              "若知生要者　　何足生忧苦\n",
              "我已知出离　　生死存亡相\n",
              "不复生忧苦　　入佛正教故\n",
              "时。婆四吒优婆夷夫说偈叹曰\n",
              "未曾所闻法　　而今闻汝说\n",
              "何处闻说法　　不念子忧悲\n",
              "婆四吒优婆夷说偈答言\n",
              "今日等正觉　　在弥絺罗国\n",
              "庵罗树园中　　永离一切苦\n",
              "演说一切苦　　苦习苦寂灭\n",
              "贤圣八正道　　安隐趣涅槃\n",
              "则是我大师　　深乐其正教\n",
              "我已知正法　　能开子忧苦\n",
              "其夫婆罗门复说偈言\n",
              "我今亦当往　　弥絺庵罗园\n",
              "彼世尊亦当　　开我子忧苦\n",
              "优婆夷复说偈言\n",
              "当观等正觉　　柔软金色身\n",
              "不调者能调　　广度海流人\n",
              "尔时。婆罗门即严驾乘于马车。诣弥絺罗庵罗园。遥见世尊。转增信乐。诣大师前\n",
              "彼时。大师即为说偈。开其法眼。苦．习．灭．道。正向涅槃。彼即见法。成无间等。既知法已。请求出家\n",
              "时。婆罗门即得出家。独静思惟。乃至得阿罗汉。世尊记说。于第三夜。逮得三明。得三明已。佛即告之。命遣御者乘车还家。告婆四吒优婆夷。令发随喜。语言。婆罗门往见世尊。得净信心。奉事大师。即为说法。为开法眼。见苦圣谛．苦集．苦灭．贤圣八道。安趣涅槃。成无间等。既知法已。即求出家。世尊记说。于第三夜。具足三明\n",
              "时。彼御者奉教疾还。时。婆四吒优婆夷遥见御者空车而还。即遥问言。婆罗门为见佛不。佛为说法。开示法眼。见圣谛不\n",
              "御者白言。婆罗门已见世尊。得净信心。奉事大师。为开法眼。说四圣谛。成无间等。既知法已。即求出家。专精思惟。世尊记说。于第三夜。具足三明\n",
              "时。优婆夷心即随喜。语御者言。车马属汝。加复赐汝金钱一千。已汝传信言。婆罗门宿阇谛。已得三明。令我欢喜故\n",
              "御者白言。我今何用车马金钱为。车马金钱还优婆夷。我今当还婆罗门所。随彼出家\n",
              "优婆夷言。汝意如此。便可速还。不久亦当如彼所得。具足三明。随后出家\n",
              "御者白言。如是。优婆夷。如彼出家。我亦当然\n",
              "优婆夷言。汝父出家。汝随出家。我今不久亦当随去。如空野大龙。乘虚而游。其余诸龙．龙子．龙女悉皆随去。我亦如是。执持衣钵。易养易满。御者白言。优婆夷。若如是者。所愿必果。不久当见优婆夷少欲知足。执持衣钵。人所弃者。乞受而食。剃发染衣。于阴．界．入断除爱欲。离贪系缚。尽诸有漏\n",
              "彼婆罗门及其御者．婆四吒优婆夷．优婆夷女孙陀槃梨。悉皆出家。究竟苦边\n",
              "（一一七九）\n",
              "如是我闻\n",
              "一时。佛住毗舍离国大林精舍\n",
              "时。有毗梨耶婆罗豆婆遮婆罗门。晨朝买牛。未偿其价。即日失牛。六日不见\n",
              "时。婆罗门为觅牛故。至大林精舍。遥见世尊坐一树下。仪容挺特。诸根清净。其心寂默。成就止观。其身金色。光明焰照。见已。即诣其前。而说偈言\n",
              "云何无所求　　空寂在于此\n",
              "独一处空闲　　而得心所乐\n",
              "尔时。世尊说偈答曰\n",
              "若失若复得　　于我心不乱\n",
              "婆罗门当知　　莫谓彼如我\n",
              "心计于得失　　其心不自在\n",
              "时。婆罗门复说偈言\n",
              "最胜梵志处　　如比丘所说\n",
              "我今当自说　　真实语谛听\n",
              "沙门今定非　　晨朝失牛者\n",
              "六日求不得　　是故安乐住\n",
              "沙门今定非　　种殖胡麻田\n",
              "虑其草荒没　　是故安乐住\n",
              "沙门今定非　　种稻田乏水\n",
              "畏叶枯便死　　是故安乐住\n",
              "沙门今定无　　寡女有七人\n",
              "悉养孤遗子　　是故安乐住\n",
              "沙门今定无　　七不爱念子\n",
              "放逸多负债　　是故安乐住\n",
              "沙门今定无　　债主守其门\n",
              "求索长息财　　是故安乐住\n",
              "沙门今定无　　七领重卧具\n",
              "忧勤择诸虫　　是故安乐住\n",
              "沙门今定无　　赤眼黄发妇\n",
              "昼夜闻恶声　　是故安乐住\n",
              "沙门今定无　　空仓群鼠戏\n",
              "常忧其羸乏　　是故安乐住\n",
              "尔时。世尊说偈答言\n",
              "我今日定不　　晨朝失其牛\n",
              "六日求不得　　是故安乐住\n",
              "我今日定无　　种殖胡麻田\n",
              "常恐其荒没　　是故安乐住\n",
              "我今日定无　　种稻田乏水\n",
              "畏叶便枯死　　是故安乐住\n",
              "我今日定无　　寡女有七人\n",
              "悉养孤遗子　　是故安乐住\n",
              "我今日定无　　七不爱念子\n",
              "放逸多负债　　是故安乐住\n",
              "我今日定无　　债主守其门\n",
              "求索长息财　　是故安乐住\n",
              "我今日定无　　七领重卧具\n",
              "忧勤择诸虫　　是故安乐住\n",
              "我今日定无　　黄头赤眼妇\n",
              "昼夜闻恶声　　是故安乐住\n",
              "我今日定无　　空仓群鼠戏\n",
              "常忧其羸乏　　是故安乐住\n",
              "不舍念不念　　众生安乐住\n",
              "断欲离恩爱　　而得安乐住\n",
              "尔时。世尊为精进婆罗豆婆遮婆罗门种种说法。示教照喜。如佛常法。次第说法。布施．持戒。乃至于正法中。心得无畏。即从座起。合掌白佛。我今得于正法．律出家学道。成比丘分。修梵行不\n",
              "佛告婆罗门。汝今可得于正法．律出家．受具足。修诸梵行。乃至得阿罗汉。心善解脱\n",
              "尔时。精进婆罗豆婆遮婆罗门得阿罗汉。缘自觉知。得解脱乐。而说偈言\n",
              "我今甚欣乐　　大仙法之上\n",
              "得离贪欲乐　　不生见于佛\n",
              "（一一八○）\n",
              "如是我闻\n",
              "一时。佛住娑罗树林婆罗门聚落。尔时。世尊晨朝着衣持钵。入婆罗门聚落乞食。有非时云起\n",
              "尔时。世尊作是念。我今当往婆罗门聚落婆罗长者大会堂中。作是念已。即往向彼大会堂所\n",
              "时。婆罗门长者悉集堂上。遥见世尊。共相谓言彼剃头沙门竟知何法\n",
              "尔时。世尊告彼婆罗聚落婆罗门长者言。诸婆罗门有知法者。有不知者。刹利长者亦有知法者。有不知法者\n",
              "尔时。世尊即说偈言\n",
              "非朋欲胜朋　　王不伏难伏\n",
              "妻不求胜夫　　无子不恭父\n",
              "无会无智者　　无智不法言\n",
              "贪恚痴悉断　　是则名智者\n",
              "时。彼婆罗门长者白佛言。善士瞿昙。善士夫可入此堂。就座而坐。世尊坐已。即白言。瞿昙说法。我等乐听\n",
              "尔时。世尊为彼大会婆罗门长者种种说法。示教照喜已。复说偈言\n",
              "愚智群聚会　　非说孰知明\n",
              "能说寂静道　　因说智则辩\n",
              "说者显正法　　建立大仙幢\n",
              "善说为仙幢　　法为罗汉幢\n",
              "尔时。世尊为婆罗聚落婆罗门长者建立正法。示教照喜。示教照喜已。从座起而去\n",
              "（一一八一）\n",
              "如是我闻\n",
              "一时。佛在拘萨罗人间游行。至浮梨聚落。住天作婆罗门庵罗园中。尊者优波摩为侍者\n",
              "尔时。世尊患背痛。告尊者优婆摩。汝举衣钵已。往至天作婆罗门舍\n",
              "时。天作婆罗门处于中堂。令梳头者理剃须发。见尊者优波摩于外门住。见已。即说偈言\n",
              "何等剃须发　　身着僧迦梨\n",
              "住于彼门外　　为欲何所求\n",
              "尊者优波摩说偈答言\n",
              "罗汉世善逝　　所患背风疾\n",
              "颇有安乐水　　疗牟尼疾不\n",
              "时。天作婆罗门以满钵酥．一瓶油．一瓶石蜜。使人担持。并持暖水。随尊者优波摩诣世尊所。以涂其体。暖水洗之。酥蜜作饮。世尊背疾即得安隐\n",
              "时。天作婆罗门晨朝早起。往诣佛所。稽首礼足。退坐一面。而说偈言\n",
              "何言婆罗门　　施何得大果\n",
              "何等为时施　　云何净福田\n",
              "尔时。世尊说偈答言\n",
              "若得宿命智　　见天定趣生\n",
              "得尽诸有漏　　牟尼起三明\n",
              "善知心解脱　　解脱一切贪\n",
              "说名婆罗门　　施彼得大果\n",
              "施彼为时施　　随所欲福田\n",
              "时。天作婆罗门闻佛所说。欢喜随喜。作礼而去\n",
              "（一一八二）\n",
              "如是我闻\n",
              "一时。佛在拘萨罗人间游行。于一夜时。住止娑罗林中\n",
              "时。有一婆罗门。去娑罗林不远。营作田业。晨朝起作。至娑罗林中。遥见世尊坐一树下。仪容端正。诸根清净。其心寂定。具足成就第一止观。其身金色。光明彻照。见已。往诣其所。白言。瞿昙。我近在此经营事业。故乐此林。瞿昙于此有何事业。乐此林中。复说偈言\n",
              "比丘于此林　　为何事业故\n",
              "独一守空闲　　乐于此林中\n",
              "尔时。世尊说偈答曰\n",
              "无事于此林　　林根久已断\n",
              "于林离林脱　　禅思不乐断\n",
              "时。彼婆罗门闻佛所说。欢喜随喜随喜。作礼而去\n",
              "（一一八三）\n",
              "如是我闻\n",
              "一时。佛在拘萨罗人间游行。夜宿一娑罗林中\n",
              "时。有一婆罗门。近彼林侧。与五百年少婆罗门共。彼婆罗门常称叹钦想。欲见世尊。何时游于此林。我因得见遇。问所疑。颇有闲暇为我记说\n",
              "时。彼婆罗门年少弟子为采薪故。入于林中。遥见世尊坐一树下。仪容端正。诸根寂静。其心寂定。形若金山。光明彻照。见已。作是念。我和上婆罗门常称叹钦仰。欲见瞿昙。问其所疑。今此沙门瞿昙到此林中。我当疾往白和上令知。即持薪束。疾还学堂。舍薪束已。诣和上所。白言。和上当知。和上由来常所称叹钦仰欲见沙门瞿昙。脱到此林。当问所疑。今日瞿昙已到此林。和上知时\n",
              "时。婆罗门即诣世尊所。面相问讯慰劳已。退坐一面。而说偈言\n",
              "独入此恐怖　　深邃丛林中\n",
              "坚住不倾动　　善修正勤法\n",
              "无歌舞音乐　　寂默住空闲\n",
              "我所未曾见　　独乐深林者\n",
              "欲求于世间　　自在增上主\n",
              "为三十三天　　天上自在乐\n",
              "何故深林中　　苦行自枯槁\n",
              "尔时。世尊说偈答言\n",
              "若欲种种求　　诸界多种着\n",
              "彼一切皆是　　愚痴之根本\n",
              "如是一切求　　我久悉已吐\n",
              "不求不谄伪　　一切无所触\n",
              "于一切诸法　　唯一清净观\n",
              "得无上菩提　　禅思修不乐\n",
              "婆罗门复说偈言\n",
              "我今敬礼汝　　大寂牟尼尊\n",
              "禅思之妙王　　觉无边大觉\n",
              "如来天人救　　巍巍若金山\n",
              "解脱于丛林　　于林永不着\n",
              "已拔深利刺　　清净无余迹\n",
              "论师之上首　　言说最胜辩\n",
              "人中雄师子　　震吼于深林\n",
              "显现苦圣谛　　集灭八正道\n",
              "能尽众苦聚　　乘出净无垢\n",
              "自脱一切苦　　济彼苦众生\n",
              "安乐众生故　　演说于正法\n",
              "已断于恩爱　　远离于欲网\n",
              "断除于一切　　有爱之结缚\n",
              "如水生莲花　　尘水不染着\n",
              "如日停虚空　　清净无云翳\n",
              "善哉我今日　　至拘萨罗林\n",
              "得见于大师　　两足之胜尊\n",
              "大林大精进　　得第一广度\n",
              "调御师之首　　敬礼无所畏\n",
              "时。婆罗门广说斯偈。赞叹佛已。闻佛所说。欢喜随喜。作礼而去\n",
              "（一一八四）\n",
              "如是我闻\n",
              "一时。佛在拘萨罗人间游行。宿于孙陀利河侧\n",
              "尔时。世尊剃发未久。于后夜时。结跏趺坐。正身思惟。系念在前。以衣覆头\n",
              "时。孙陀利河侧有婆罗门住止。夜起持祠。余食不尽。时至河边。欲求大德婆罗门以奉之\n",
              "尔时。世尊闻河边婆罗门声。闻已。謦咳作声。却衣现头\n",
              "时。孙陀利河侧婆罗门见佛已。作是念。是剃头沙门。非婆罗门。欲持食还去。彼婆罗门复作是念。非独沙门是剃头者。婆罗门中亦有剃头。应往至彼。问其所生。时。孙陀利河侧婆罗门诣世尊所。而问之言。为何姓生\n",
              "尔时。世尊即说偈言\n",
              "汝莫问所生　　但当问所行\n",
              "刻木为钻燧　　亦能生于火\n",
              "下贱种姓中　　生坚固牟尼\n",
              "智慧有惭愧　　精进善调伏\n",
              "究竟大明际　　清净修梵行\n",
              "而今正是时　　应奉施余食\n",
              "时。孙陀利河侧婆罗门复说偈言\n",
              "我今吉良日　　求福修供养\n",
              "遇得见大士　　三时最胜尊\n",
              "若不见佛者　　当更施余人\n",
              "尔时。孙陀利河侧婆罗门转得信心。即持余食以奉世尊。世尊不受。以说偈得故。如上因说偈而得食广说\n",
              "孙陀利河侧婆罗门白佛言。世尊。今此施食当置何所\n",
              "佛告婆罗门。我不见诸天．魔．梵．沙门．婆罗门．天神．世人有能食此食。令身安隐者。汝持此食去着无虫水中。及少生草地\n",
              "时。婆罗门即持此食着无虫水中。水即烟起涌沸。啾啾作声。如烧铁丸投之冷水。烟起涌沸。啾啾作声。如是彼食着无虫水中。烟起涌沸。啾啾作声。孙陀利河侧婆罗门心欲恐怖。身毛皆竖。谓为灾变。驰走上岸。集聚干木。供养祠火。令息灾恠\n",
              "世尊见彼集聚干木。供养祠火。望息灾恠。见已。即说偈言\n",
              "婆罗门祠火　　焚烧干草木\n",
              "莫呼是净道　　能却诸灾患\n",
              "此则恶供养　　而谓为黠慧\n",
              "作如是因缘　　外道取修净\n",
              "汝今弃薪火　　起内火炽然\n",
              "常修不放逸　　常富于供养\n",
              "处处兴净信　　广施设大会\n",
              "心意为束薪　　嗔恚黑烟起\n",
              "妄语为尘味　　口舌为木杓\n",
              "胸怀燃火处　　欲火常炽然\n",
              "当善自调伏　　消灭士夫火\n",
              "正信为大河　　净戒为度济\n",
              "澄净清流水　　智者之所叹\n",
              "人中净天德　　当于中洗浴\n",
              "涉水不着身　　安乐度彼岸\n",
              "正法为深渊　　福德为下济\n",
              "澄净水充满　　智者所赞叹\n",
              "人中天净德　　当于中洗浴\n",
              "涉水不着身　　安乐度彼岸\n",
              "真谛善调御　　摄护修梵行\n",
              "慈悲为苦行　　真实心清净\n",
              "沐浴以正法　　智者所称叹\n",
              "尔时。孙陀利河侧婆罗门闻佛所说。欢喜随喜。复道而去\n",
              "（一一八五）\n",
              "如是我闻\n",
              "一时。佛住拘萨罗人间游行。住孙陀利河侧丛林中\n",
              "时。有孙陀利河侧住止婆罗门来诣佛所。面相问讯慰劳已。退坐一面。问佛言。瞿昙。至孙陀利河中洗浴不\n",
              "佛告婆罗门。何用于孙陀利河中洗浴为\n",
              "婆罗门白佛。瞿昙。孙陀利河是济度之数。是吉祥之数。是清净之数。若有于中洗浴者。悉能除人一切诸恶\n",
              "尔时。世尊即说偈言\n",
              "非孙陀利河　　亦非婆休多\n",
              "非伽耶萨罗　　如是诸河等\n",
              "作诸恶不善　　能令其清净\n",
              "恒河婆休多　　孙陀利河等\n",
              "愚者常居中　　不能除众恶\n",
              "其清净之人　　何用洗浴为\n",
              "其清净之人　　何用布萨为\n",
              "净业以自净　　是生于受持\n",
              "不杀亦不盗　　不淫不妄语\n",
              "信施除悭垢　　于斯而洗浴\n",
              "于一切众生　　常起慈悲心\n",
              "井水以洗浴　　用伽耶等为\n",
              "内心自清净　　不待洗于外\n",
              "下贱田舍儿　　身体多污垢\n",
              "以水洗尘秽　　不能净其内\n",
              "尔时。孙陀利河侧婆罗门闻佛所说。欢喜随喜。从座起而去\n",
              "（一一八六）\n",
              "如是我闻\n",
              "一时。佛住迦毗罗卫国尼拘律园中\n",
              "时。有萦髻罗豆婆遮婆罗门。本俗人时。为佛善知识。来诣佛所。面相问讯慰劳已。退坐一面。而说偈言\n",
              "外身萦髻者　　是但名萦髻\n",
              "内心萦髻者　　是结缚众生\n",
              "今请问瞿昙　　云何解萦髻\n",
              "尔时。世尊说偈答言\n",
              "受持于净戒　　内心修正觉\n",
              "专精勤方便　　是则解萦髻\n",
              "时。萦髻婆罗门闻佛所说。欢喜随喜。从座起而去\n",
              "（一一八七）\n",
              "如是我闻\n",
              "一时。佛住迦毗罗卫国尼拘律园中\n",
              "时。有萦髻波罗豆婆遮婆罗门来诣佛所。而前问讯。相慰劳已。退坐一面。而说偈言\n",
              "身外萦髻者　　是但名萦髻\n",
              "内心萦髻者　　是结缚众生\n",
              "我今问瞿昙　　如此萦髻者\n",
              "云何作方便　　于何断萦髻\n",
              "尔时。世尊说偈答言\n",
              "眼耳及与鼻　　舌身意入处\n",
              "于彼名及色　　灭尽令无余\n",
              "诸识永灭者　　于彼断萦髻\n",
              "佛说此经已。萦髻婆罗豆婆遮婆罗门闻佛所说。欢喜随喜。从座起去\n",
              "（一一八八）\n",
              "如是我闻\n",
              "一时。佛住郁毗罗聚落尼连禅河侧菩提树下。成佛未久\n",
              "尔时。世尊独静思惟。作是念。不恭敬者。则为大苦。无有次序。无他自在可畏惧者。则于大义有所退减。有所恭敬。有次序。有他自在者。得安乐住。有所恭敬。有次序。有他自在。大义满足。颇有诸天．魔．梵．沙门．婆罗门．天神．世人中。能于我所具足戒胜．三昧胜．智慧胜．解脱胜．解脱知见胜。令我恭敬宗重。奉事供养。依彼而住\n",
              "复作是念。无有诸天．魔．梵．沙门．婆罗门．天神．世人能于我所戒具足胜．三昧胜．智慧胜．解脱胜．解脱知见胜。令我恭敬宗重。奉事供养。依彼而住者。唯有正法令我自觉。成三藐三佛陀者。我当于彼恭敬宗重。奉事供养。依彼而住。所以者何。过去如来．应．等正觉亦于正法恭敬宗重。奉事供养。依彼而住。诸当来世如来．应．等正觉亦于正法恭敬宗重。奉事供养。依彼而住\n",
              "尔时。娑婆世界主梵天王知世尊心念已。如力士屈伸臂顷。从梵天没。住于佛前。叹言。善哉。如是。世尊。如是。善逝。懈怠不恭敬者。甚为大苦。广说乃至大义满足。其实无有诸天．魔．梵．沙门．婆罗门．天神．世人于世尊所戒具足胜．三昧胜．智慧胜．解脱胜．解脱知见胜。令世尊恭敬宗重。奉事供养。依彼而住者。唯有正法。如来自悟成等正觉。则是如来所应恭敬宗重。奉事供养。依彼而住者。所以者何。过去诸如来．应．等正觉亦于正法恭敬宗重。奉事供养。依彼而住。诸未来如来．应．等正觉亦当于正法恭敬宗重。奉事供养。依彼而住。世尊亦当于彼正法恭敬宗重。奉事供养。依彼而住\n",
              "时。梵天王复说偈言\n",
              "过去等正觉　　及未来诸佛\n",
              "现在佛世尊　　能除众生忧\n",
              "一切恭敬法　　依正法而住\n",
              "如是恭敬者　　是则诸佛法\n",
              "时。梵天王闻佛所说。欢喜随喜。稽首佛足。即没不现\n",
              "（一一八九）\n",
              "如是我闻\n",
              "一时。佛住郁毗罗聚落尼连禅河侧菩提树下。成佛未久\n",
              "尔时。世尊独静思惟。作是念。有一乘道能净众生。度诸忧悲。灭除苦恼。得真如法。谓四念处。何等为四。身身观念处。受．心．法法观念处。若有人不乐四念处者。则不乐如圣法。不乐如圣法者。则不乐如圣道。不乐如圣道者。则不乐甘露法。不乐甘露法者。则不解脱生．老．病．死．忧．悲．恼苦。若乐修四念处者。则乐修如圣法。乐修如圣法者。则乐如圣道。乐如圣道者。则乐甘露法。乐甘露法者。得解脱生．老．病．死．忧．悲．恼苦\n",
              "尔时。娑婆世界主梵天王知佛心念已。譬如力士屈伸臂顷。于梵天没。住于佛前。作是叹言。如是。世尊。如是。善逝。有一乘道能净众生。谓四念处。乃至解脱生．老．病．死．忧．悲．恼苦\n",
              "时。梵天王复说偈言\n",
              "谓有一乘道　　见生诸有边\n",
              "演说于正法　　安慰苦众生\n",
              "过去诸世尊　　以乘斯道度\n",
              "当来诸世尊　　亦度乘斯道\n",
              "现在尊正觉　　乘此度海流\n",
              "究竟生死际　　调伏心清净\n",
              "于生死轮转　　悉已永消尽\n",
              "知种种诸界　　慧眼显正道\n",
              "譬若恒水流　　悉归趣大海\n",
              "激流浚漂远　　正道亦如是\n",
              "广智善显示　　逮得甘露法\n",
              "殊胜正法轮　　本所未曾闻\n",
              "哀愍众生故　　而为众生转\n",
              "覆护天人众　　令度有彼岸\n",
              "是故诸众生　　咸皆稽首礼\n",
              "尔时。梵天王闻佛所说。欢喜随喜。稽首佛足。即没不现\n",
              "（一一九○）\n",
              "如是我闻\n",
              "一时。佛住郁毗罗聚落尼连禅河侧菩提树下。成佛未久\n",
              "尔时。娑婆世界主梵天王绝妙色身。于后夜时来诣佛所。稽首佛足。退坐一面。而说偈言\n",
              "于诸种姓中　　刹利两足尊\n",
              "明行具足者　　天人中最胜\n",
              "佛告梵天王。如是。梵天。如是。梵天\n",
              "于诸种姓中　　刹利两足尊\n",
              "明行具足者　　天人中最胜\n",
              "佛说是经已。娑婆世界主梵天王闻佛所说。欢喜随喜。稽首佛足。即没不现\n",
              "（一一九一）\n",
              "如是我闻\n",
              "一时。佛在拘萨罗人间游行。住止空闲无聚落处。与比丘众夜宿其中。尔时。世尊为诸比丘说随顺阿练若法\n",
              "时。娑婆世界主梵天王作是念。今者世尊在拘萨罗人间游行。住一空闲无聚落处。与诸大众止宿空野。尔时。世尊为诸大众说随顺空法。我今当往随顺赞叹\n",
              "譬如力士屈伸臂顷。于梵天没。住于佛前。稽首佛足。退坐一面。而说偈言\n",
              "习近边林座　　断除诸烦恼\n",
              "若不乐空闲　　入众自摄护\n",
              "自调伏其心　　家家行乞食\n",
              "摄持于诸根　　专精系心念\n",
              "然后习空闲　　阿练若床座\n",
              "远离诸恐怖　　无畏安隐住\n",
              "若彼诸凶险　　恶蛇众毒害\n",
              "黑云大闇冥　　震雷曜电光\n",
              "离诸烦恼故　　昼夜安隐住\n",
              "如我所闻法　　乃至不究竟\n",
              "独一修梵行　　不畏千死魔\n",
              "若修于觉道　　不畏于万数\n",
              "一切须陀洹　　或得斯陀含\n",
              "及阿那含者　　其数亦无量\n",
              "不能定其数　　恐怖于妄说\n",
              "时。娑婆世界主梵天王闻佛所说。欢喜随喜已。为佛作礼。即没不现\n",
              "（一一九二）\n",
              "如是我闻\n",
              "一时。佛住迦毗罗卫迦毗罗卫林中。与五百比丘俱。皆是罗汉。诸漏已尽。所作已作。离诸重担。逮得己利。尽诸有结。正智心善解脱。尔时。世尊为诸大众说涅槃相应法\n",
              "时。有十方世界大众威力诸天皆悉来会。供养世尊及比丘僧。复有诸梵天王住于梵世。作是念。今日佛住迦毗罗卫国。如上广说。乃至供养世尊及诸大众。我今当往各各赞叹\n",
              "作是念已。譬如力士屈伸臂顷。从梵天没。住于佛前。第一梵天即说偈言\n",
              "于此大林中　　大众普云集\n",
              "十方诸天众　　皆悉来恭敬\n",
              "故我远来礼　　最胜难伏僧\n",
              "第二梵天复说偈言\n",
              "是诸比丘僧　　真实心精进\n",
              "于此大林中　　摄诸根求度\n",
              "第三梵天次说偈言\n",
              "善方便消融　　恩爱深利刺\n",
              "坚固不倾动　　如因陀罗幢\n",
              "度深堑水流　　清净不求欲\n",
              "善度之导师　　诸调伏大龙\n",
              "第四梵天次说偈言\n",
              "归依于佛者　　终不堕恶趣\n",
              "能断人中身　　得天身受乐\n",
              "各说偈已。四梵天身即没不现\n",
              "（一一九三）\n",
              "如是我闻\n",
              "一时。佛住王舍城迦兰陀竹园。时。有娑婆世界主梵天王。日日精勤。往诣佛所。尊重供养\n",
              "时。娑婆世界主作是念。今旦太早而来见佛。正值世尊入大三昧。我等且当入提婆达多伴党瞿迦梨比丘房中。作是念已。即入彼房。至房户中。以指扣户。口说是言。瞿迦梨。瞿迦梨。于舍利弗．目连所起净信心。汝莫长夜得不饶益苦\n",
              "瞿迦梨言。汝是谁\n",
              "梵天答言。娑婆世界主梵天王。\n",
              "瞿迦梨言。世尊不记汝得阿那含耶\n",
              "梵天王言。如是。比丘\n",
              "瞿迦梨言。汝何故来\n",
              "娑婆世界主梵天王答言。此不可治。即说偈言\n",
              "于无量处所　　生心欲筹量\n",
              "何有黠慧者　　而生此觉想\n",
              "无量而欲量　　是阴盖凡夫\n",
              "时。娑婆世界主梵天王往诣佛所。稽首礼足。退坐一面。白佛言。世尊。我常日日勤到佛所。亲觐供养。我作是念。今旦太早来见世尊。正值世尊入大三昧。我且当入提婆达多伴党瞿迦梨比丘房中。即住户中。徐徐扣户。口说是言。瞿迦梨。瞿迦梨。当于舍利弗．目揵连贤善智慧者所起净信心。莫长夜得不饶益苦。瞿迦梨言。汝是谁。我即答言。是娑婆世界主梵天王。瞿迦梨言。世尊不记汝得阿那含耶。我即答言。如是。瞿迦梨复言。汝何故来。我作是念。此不可治。即说偈言\n",
              "于不可量处　　发心欲筹量\n",
              "不可量欲量　　是阴盖凡夫\n",
              "佛语梵王。如是。如是。梵王\n",
              "于不可量处　　而发心欲量\n",
              "何有智慧人　　而生此妄想\n",
              "不可量欲量　　是阴盖凡夫\n",
              "佛说此经已。娑婆世界主梵天王闻佛所说。欢喜随喜。从座起。为佛作礼。即没不现\n",
              "（一一九四）\n",
              "如是我闻\n",
              "一时。佛住王舍城迦兰陀竹园\n",
              "尔时。大梵天王及余别梵天。善臂别梵天。日日方便。往见供养世尊\n",
              "时。有婆句梵天见别梵天。善臂梵天。精勤方便。而问言。汝欲何之\n",
              "彼即答言。欲见世尊。恭敬供养\n",
              "时。婆句梵天即说偈言\n",
              "彼有四鹄鸟　　三种金色宫\n",
              "五百七十二　　修行禅思者\n",
              "炽焰金色身　　普照梵天宫\n",
              "汝且观我身　　何用至彼为\n",
              "尔时。善梵王．别梵王。善臂别梵王复说偈言\n",
              "虽有金色身　　普照梵天宫\n",
              "其有智慧者　　知色有烦恼\n",
              "智者不乐色　　于其心解脱\n",
              "时。彼善梵天．别梵天。善臂别梵天往诣佛所。稽首佛足。退坐一面。白佛言。世尊。我今方便。欲来见世尊。恭敬供养。有婆句梵天。见我方便。而问我言。汝今方便。欲何所之。我即答言。欲往见世尊。礼事供养。婆句梵天即说偈言\n",
              "有四种鹄鸟　　三种金色宫\n",
              "五百七十二　　于中而禅思\n",
              "观我身金色　　普照梵天宫\n",
              "汝且观我身　　何用至彼为\n",
              "我即说偈而答彼言\n",
              "虽有金色身　　普照梵天宫\n",
              "当知真金色　　是则烦恼事\n",
              "智者解脱色　　于色不复乐\n",
              "佛告梵天。如是。梵天。如是。梵天\n",
              "虽有真金色　　普照梵天宫\n",
              "当知真金色　　则是烦恼事\n",
              "智者解脱色　　于色不复乐\n",
              "时。彼梵天为迦吒务陀低沙比丘故。说偈言\n",
              "夫士生世间　　利斧在口中\n",
              "还自斩其身　　斯由恶言故\n",
              "应毁者称誉　　应誉而反毁\n",
              "恶口增其过　　所生无安乐\n",
              "博弈酒丧财　　其过失甚少\n",
              "恶心向善逝　　是则为大过\n",
              "地狱有百千　　名尼罗浮地\n",
              "三十有六百　　及五阿浮陀\n",
              "斯皆谤圣狱　　口意恶愿故\n",
              "佛说此经已。彼诸梵天闻佛所说。欢喜随喜。稽首佛足。即没不现\n",
              "（一一九五）\n",
              "如是我闻\n",
              "一时。佛住王舍城迦兰陀竹园\n",
              "时。有婆句梵天住梵天上。起如是恶邪见言。此处常．恒．非变易法。纯一出离之处\n",
              "尔时。世尊知婆句梵天心念已。入于三昧。如其正受。于王舍城没。住梵天上\n",
              "婆句梵天遥见世尊而说偈言\n",
              "梵天七十二　　造作诸福乐\n",
              "自在而常住　　生老死已过\n",
              "我于诸明论　　修习已究竟\n",
              "彼诸天众等　　唯谓我长存\n",
              "尔时。世尊说偈答言\n",
              "此则极短寿　　非是长存者\n",
              "而婆句梵天　　自谓为长寿\n",
              "尼罗浮多狱　　其寿百千数\n",
              "我悉忆念知　　汝自谓长存\n",
              "婆句梵天复说偈言\n",
              "佛世尊所见　　其劫数无边\n",
              "生老死忧悲　　皆悉已过去\n",
              "唯愿说知我　　过去曾所更\n",
              "受持何戒业　　而得生于此\n",
              "尔时。世尊说偈答言\n",
              "过去久远劫　　于大旷野中\n",
              "有诸大众行　　多贤圣梵行\n",
              "饥乏无资粮　　汝救之令度\n",
              "慈救心相续　　经劫而不失\n",
              "是则汝过去　　所受持功德\n",
              "我悉忆念知　　久近如眠觉\n",
              "过去有村邑　　为贼所抄掠\n",
              "汝时悉皆救　　令其得解脱\n",
              "是则过去世　　所受持福业\n",
              "我忆此因缘　　久近如眠觉\n",
              "过去有人众　　乘船恒水中\n",
              "恶龙持彼船　　欲尽害其命\n",
              "汝时以神力　　救令得解脱\n",
              "是则汝过去　　所受持福业\n",
              "我忆是因缘　　久近如眠觉\n",
              "婆句梵天复说偈言\n",
              "决定悉知我　　古今寿命事\n",
              "亦知余一切　　是则为正觉\n",
              "是故所受身　　金光炎普照\n",
              "其身住于此　　光明遍世间\n",
              "尔时。世尊为婆句梵天种种说法。示教照喜已。如其正受。从梵天没。还王舍城\n",
              "（一一九六）\n",
              "如是我闻\n",
              "一时。佛住舍卫国祇树给孤独园\n",
              "时。有一梵天住梵天上。起如是邪见言。此处常．恒．不变易。纯一出离。未曾见有来至此处。况复有过此上者\n",
              "尔时。世尊知彼梵天心之所念。即入三昧。如其正受。于舍卫国没。现梵天宫。当彼梵天顶上。于虚空中结跏趺坐。正身系念\n",
              "尔时。尊者阿若俱邻作是念。今日世尊为在何所。即以天眼净过人间眼。观见世尊在梵天上。见已。即入三昧。如其正受。于舍卫国没。现彼梵世。在于东方。西面向佛。结跏趺坐。端身系念。在佛座下。梵天座上\n",
              "尔时。尊者摩诃迦叶作是念。今日世尊为在何所。即以天眼净过于人眼。见世尊在梵天上。见已。即入三昧。如其正受。于舍卫国没。现梵天上。在于南方。北面向佛。结跏趺坐。端身系念。在佛座下。梵天座上\n",
              "时。尊者舍利弗作是念。世尊今者为在何所。即以天眼净过于人眼。见世尊在梵天上。见已。即入三昧。如其正受。于舍卫国没。住梵天上。在于西方。东面向佛。结跏趺坐。端身系念。在佛座下。梵天座上\n",
              "尔时。尊者大目揵连即作是念。今日世尊为在何所。以天眼净过于人眼。遥见世尊在梵天上。见已。即入三昧。如其正受。于舍卫国没。住梵天上。在于北方。南面向佛。结跏趺坐。端身系念。在佛座下。梵天座上\n",
              "尔时。世尊告梵天曰。汝今复起是见。从本已来。未曾见有过我上者不\n",
              "梵天白佛。我今不敢复言。我未曾见有过我上者。唯见梵天光明被障。尔时。世尊为彼梵天种种说法。示教照喜已。即入三昧。如其正受。于梵天上没。还舍卫国\n",
              "尊者阿若俱邻．摩诃迦叶．舍利弗为彼梵天种种说法。示教照喜已。即入三昧。如其正受。于梵天没。还舍卫国。唯尊者大目揵连仍于彼住\n",
              "时。彼梵天问尊者大目揵连。世尊诸余弟子悉有如是大德大力不\n",
              "时。尊者大目揵连即说偈言\n",
              "大德具三明　　通达观他心\n",
              "漏尽诸罗汉　　其数无有量\n",
              "时。尊者大目揵连为彼梵天种种说法。示教照喜已。即入三昧。如其正受。于梵天没。还舍卫国\n",
              "（一一九七）\n",
              "如是我闻\n",
              "一时。佛住俱尸那竭国力士生地坚固双树林\n",
              "尔时。世尊临般涅槃。告尊者阿难。汝于坚固双树间敷绳床。北首。如来今日中夜于无余涅槃而般涅槃\n",
              "时。尊者阿难奉世尊教。于双坚固树间为世尊敷绳床。北首已。还世尊所。稽首礼足。白言世尊。已为如来于双坚固树间敷绳床。令北首\n",
              "于是。世尊往就绳床。右胁着地。北首而卧。足足相累。系念明相\n",
              "尔时。世尊即于中夜。于无余涅槃而般涅槃。般涅槃已。双坚固树寻即生花。周匝垂下。供养世尊\n",
              "时。有异比丘即说偈言\n",
              "善好坚固树　　枝条垂礼佛\n",
              "妙花以供养　　大师般涅槃\n",
              "寻时。释提桓因说偈\n",
              "一切行无常　　斯皆生灭法\n",
              "虽生寻以灭　　斯寂灭为乐\n",
              "寻时。娑婆世界主梵天王次复说偈言\n",
              "世间一切生　　立者皆当舍\n",
              "如是圣大师　　世间无有比\n",
              "逮得如来力　　普为世间眼\n",
              "终归会磨灭　　入无余涅槃\n",
              "尊者阿那律陀次复说偈言\n",
              "出息入息住　　立心善摄护\n",
              "从所依而来　　世间般涅槃\n",
              "大恐怖相生　　令人身毛竖\n",
              "一切行力具　　大师般涅槃\n",
              "其心不懈怠　　亦不住诸爱\n",
              "心法渐解脱　　如薪尽火灭\n",
              "如来涅槃后七日。尊者阿难往枝提所。而说偈言\n",
              "导师此宝身　　往诣梵天上\n",
              "如是大神力　　内火还烧身\n",
              "五百[叠*毛]缠身　　悉烧令磨灭\n",
              "千领细[叠*毛]衣　　以衣如来身\n",
              "唯二领不烧　　最上及衬身\n",
              "尊者阿难说是偈时。诸比丘默然悲喜\n"
            ]
          },
          {
            "id": 45,
            "level": 3,
            "title": "第四十五卷",
            "brief": "",
            "media": "858-45.m4a",
            "page": [
              "（一一九八）\n",
              "如是我闻\n",
              "一时。佛住舍卫国祇树给孤独园\n",
              "时。有阿腊毗比丘尼。住舍卫国王园精舍比丘尼众中。时。阿腊毗比丘尼晨朝着衣持钵。入舍卫城乞食。食已。还精舍。举衣钵。洗足。持尼师坛。着右肩上。入安陀林坐禅\n",
              "时。魔波旬作是念。今沙门瞿昙住舍卫国祇树给孤独园。有弟子阿腊毗比丘尼。住舍卫国王园精舍比丘尼众中。晨朝着衣持钵。入舍卫城乞食。食已。还精舍。举衣钵。洗足已。持尼师坛。着右肩上。入安陀林坐禅。我今当往。为作留难。即化作年少。容貌端正。往诣彼比丘尼所。语比丘尼言。阿姨。欲何处去\n",
              "比丘尼答言。贤者。到远离处去\n",
              "时。魔波旬即说偈言\n",
              "世间无有出　　用求远离为\n",
              "还服食五欲　　勿令后变悔\n",
              "时。阿腊毗比丘尼作是念。是谁。欲恐怖我。为是人耶。为非人耶。奸狡人耶\n",
              "心即念言。此必恶魔欲乱我耳。觉知已。而说偈言\n",
              "世间有出要　　我自知所得\n",
              "鄙下之恶魔　　汝不知其道\n",
              "譬如利刀害　　五欲亦如是\n",
              "譬如斩肉形　　苦受阴亦然\n",
              "如汝向所说　　服乐五欲者\n",
              "是则不可乐　　大恐怖之处\n",
              "离一切喜乐　　舍诸大闇冥\n",
              "以灭尽作证　　安住离诸漏\n",
              "觉知汝恶魔　　寻即自灭去\n",
              "时。魔波旬作是念。彼阿腊毗比丘尼已知我心。愁忧不乐。即没不现\n",
              "（一一九九）\n",
              "如是我闻\n",
              "一时。佛住舍卫国祇树给孤独园\n",
              "时。有苏摩比丘尼。住舍卫国王园精舍比丘尼众中。晨朝着衣持钵。入舍卫城乞食。食已。还精舍。举衣钵。洗足毕。持尼师坛。着右肩上。至安陀林坐禅\n",
              "时。魔波旬作是念。今沙门瞿昙住舍卫国祇树给孤独园。有苏摩比丘尼。住舍卫国王园精舍比丘尼众中。晨朝着衣持钵。入舍卫城乞食。食已。还精舍。举衣钵。洗足毕。持尼师檀。着右肩上。入安陀林坐禅。我今当往。为作留难。即化作年少。容貌端正。往至苏摩比丘尼所。问言。阿姨。欲至何所\n",
              "答言。贤者。欲至远离处去\n",
              "时。魔波旬即说偈言\n",
              "仙人所住处　　是处甚难得\n",
              "非彼二指智　　能得到彼处\n",
              "时。苏摩比丘尼作是念。此是何等。欲恐怖我。为人。为非人。为奸狡人。作此思惟已。决定智生。知是恶魔来欲娆乱。即说偈言\n",
              "心入于正受　　女形复何为\n",
              "智或若生已　　逮得无上法\n",
              "若于男女想　　心不得俱离\n",
              "彼即随魔说　　汝应往语彼\n",
              "离于一切苦　　舍一切闇冥\n",
              "逮得灭尽证　　安住诸漏尽\n",
              "觉知汝恶魔　　即自磨灭去\n",
              "时。魔波旬作是念。苏摩比丘尼已知我心。内怀忧悔。即没不现\n",
              "（一二○○）\n",
              "如是我闻\n",
              "一时。佛住舍卫国祇树给孤独园\n",
              "时。有吉离舍瞿昙弥比丘尼。住舍卫国王园精舍比丘尼众中。晨朝着衣持钵。至舍卫城乞食。食已。还精舍。举衣钵。洗足毕。持尼师坛。着肩上。入安陀林。于一树下结跏趺坐。入昼正受\n",
              "时。魔波旬作是念。今沙门瞿昙住舍卫国祇树给孤独园。时。吉离舍瞿昙弥比丘尼住舍卫国王园精舍比丘尼众中。晨朝着衣持钵。入舍卫城乞食。食已。还精舍。举衣钵。洗足毕。持尼师坛。着肩上。入安陀林。于一树下结跏趺坐。入昼正受。我今当往。为作留难。即化作年少。容貌端正。往至吉离舍瞿昙弥比丘尼所。而说偈言\n",
              "汝何丧其子　　涕泣忧愁貌\n",
              "独坐于树下　　何求于男子\n",
              "时。吉离舍瞿昙弥比丘尼作是念。为谁恐怖我。为人。为非人。为奸狡者。如是思惟。生决定智。恶魔波旬来娆我耳。即说偈言\n",
              "无边际诸子　　一切皆亡失\n",
              "此则男子边　　已度男子表\n",
              "不恼不忧愁　　佛教作已作\n",
              "一切离爱苦　　舍一切闇冥\n",
              "已灭尽作证　　安隐尽诸漏\n",
              "已知汝弊魔　　于此自灭去\n",
              "时。魔波旬作是念。吉离舍瞿昙弥比丘尼已知我心。愁忧苦恼。即没不现\n",
              "（一二○一）\n",
              "如是我闻\n",
              "一时。佛住舍卫国祇树给孤独园\n",
              "时。有优钵罗色比丘尼。住舍卫国王园比丘尼众中。晨朝着衣持钵。入舍卫城乞食。食已。还精舍。举衣钵。洗足毕。持尼师坛。着肩上。入安陀林。坐一树下。入昼正受\n",
              "时。魔波旬作是念。今沙门瞿昙住舍卫国祇树给孤独园。优钵罗色比丘尼住舍卫国王园比丘尼众中。晨朝着衣持钵。入舍卫城乞食。食已。还精舍。举衣钵。洗足毕。持尼师坛。着肩上。入安陀林。坐一树下。入昼正受。我今当往。为作留难。即化作年少。容貌端正。至优钵罗色比丘尼所。而说偈言\n",
              "妙华坚固树　　依止其树下\n",
              "独一无等侣　　不畏恶人耶\n",
              "时。优钵罗色比丘尼作是念。为何等人。欲恐怖我。为是人。为非人。为奸狡人。如是思惟。即得觉知。必是恶魔波旬欲乱我耳。即说偈言\n",
              "设使有百千　　皆是奸狡人\n",
              "如汝等恶魔　　来至我所者\n",
              "不能动毛发　　不畏汝恶魔\n",
              "魔复说偈言\n",
              "我今入汝腹　　住于内藏中\n",
              "或住两眉间　　汝不能见我\n",
              "时。优钵罗色比丘尼复说偈言\n",
              "我心有大力　　善修习神通\n",
              "大缚已解脱　　不畏汝恶魔\n",
              "我已吐三垢　　恐怖之根本\n",
              "住于不恐地　　不畏于魔军\n",
              "于一切爱喜　　离一切闇冥\n",
              "已证于寂灭　　安住诸漏尽\n",
              "觉知汝恶魔　　自当消灭去\n",
              "时。魔波旬作是念。优钵罗色比丘尼已知我心。内怀忧愁。即没不现\n",
              "（一二○二）\n",
              "如是我闻\n",
              "一时。佛住舍卫国祇树给孤独园\n",
              "时。尸罗比丘尼住舍卫国王园比丘尼众中。晨朝着衣持钵。入舍卫城乞食。食已。还精舍。举衣钵。洗足毕。持尼师坛。着肩上。入安陀林。坐一树下。入昼正受\n",
              "时。魔波旬作是念。今沙门瞿昙住舍卫国祇树给孤独园。尸罗比丘尼住舍卫国王园精舍比丘尼众中。晨朝着衣持钵。入舍卫城乞食。食已。还精舍。举衣钵。洗足毕。持尼师坛。着肩上。入安陀林。坐一树下。入昼正受。我今当往。为作留难。即化作年少。容貌端正。往到尸罗比丘尼前而说偈言\n",
              "众生云何生　　谁为其作者\n",
              "众生何处起　　去复至何所\n",
              "尸罗比丘尼作是念。此是何人。欲恐怖我。为人。为非人。为奸狡人。作是思惟已。即生知觉。此是恶魔欲作留难。即说偈言\n",
              "汝谓有众生　　此则恶魔见\n",
              "唯有空阴聚　　无是众生者\n",
              "如和合众材　　世名之为车\n",
              "诸阴因缘合　　假名为众生\n",
              "其生则苦生　　住亦即苦住\n",
              "无余法生苦　　苦生苦自灭\n",
              "舍一切爱苦　　离一切闇冥\n",
              "已证于寂灭　　安住诸漏尽\n",
              "已知汝恶魔　　则自消灭去\n",
              "时。魔波旬作是念。尸罗比丘尼已知我心。内怀忧戚。即没不现\n",
              "（一二○三）\n",
              "如是我闻\n",
              "一时。佛住舍卫国祇树给孤独园\n",
              "时。毗罗比丘尼住舍卫国王园比丘尼众中。晨朝着衣持钵。入舍卫城乞食。食已。还精舍。举衣钵。洗足毕。持尼师坛。着肩上。入安陀林。坐一树下。入昼正受\n",
              "时。魔波旬作是念。今沙门瞿昙住舍卫国祇树给孤独园。毗罗比丘尼住舍卫国王园比丘尼众中。晨朝着衣持钵。入舍卫城乞食。食已。还精舍。举衣钵。洗足毕。持尼师坛。着肩上。入安陀林。坐一树下。入昼正受。我当往彼。为作留难。即化作年少。容貌端正。至毗罗比丘尼所而说偈言\n",
              "云何作此形　　谁为其作者\n",
              "此形何处起　　形去至何所\n",
              "毗罗比丘尼作是念。是何人来恐怖我。为人。为非人。为奸狡人。如是思惟。即得知觉。恶魔波旬欲作娆乱。即说偈言\n",
              "此形不自造　　亦非他所作\n",
              "因缘会而生　　缘散即磨灭\n",
              "如世诸种子　　因大地而生\n",
              "因地水火风　　阴界入亦然\n",
              "因缘和合生　　缘离则磨灭\n",
              "舍一切爱苦　　离一切闇冥\n",
              "已证于寂灭　　安住诸漏尽\n",
              "恶魔以知汝　　即自磨灭去\n",
              "时。魔波旬作是念。毗罗比丘尼已知我心。生大忧戚。即没不现\n",
              "（一二○四）\n",
              "如是我闻\n",
              "一时。佛住舍卫国祇树给孤独园\n",
              "时。有毗阇耶比丘尼。住舍卫国王园比丘尼众中。晨朝着衣持钵。入舍卫城乞食。食已。还精舍。举衣钵。洗足毕。持尼师坛。着肩上。入安陀林。坐一树下。入昼正受\n",
              "时。魔波旬作是念。此沙门瞿昙住舍卫国祇树给孤独园。弟子毗阇耶比丘尼住舍卫国王园比丘尼众中。晨朝着衣持钵。入舍卫城乞食。食已。还精舍。举衣钵。洗足毕。持尼师坛。着肩上。入安陀林。坐一树下。入昼正受。我今当往。为作留难。即化作年少。容貌端正。往至其前而说偈言\n",
              "汝今年幼少　　我亦是年少\n",
              "当共于此处　　作五种音乐\n",
              "而共相娱乐　　用是禅思为\n",
              "时。毗阇耶比丘尼作是念。此何等人。欲恐怖我。为是人耶。为非人耶。为奸狡人耶。如是思惟已。即得知觉。是魔波旬欲作娆乱。即说偈言\n",
              "歌舞作众伎　　种种相娱乐\n",
              "今悉已惠汝　　非我之所须\n",
              "若寂灭正受　　及天人五欲\n",
              "一切持相与　　亦非我所须\n",
              "舍一切喜欢　　离一切闇冥\n",
              "寂灭以作证　　安住诸漏尽\n",
              "已知汝恶魔　　当自消灭去\n",
              "时。魔波旬作是念。是毗阇耶比丘尼已知我心。内怀忧戚。即没不现\n",
              "（一二○五）\n",
              "如是我闻\n",
              "一时。佛住舍卫国祇树给孤独园\n",
              "时。遮罗比丘尼住舍卫国王园比丘尼众中。晨朝着衣持钵。入舍卫城乞食。食已。还精舍。举衣钵。洗足毕。持尼师坛。着肩上。至安陀林。坐一树下。入昼正受\n",
              "时。魔波旬作是念。今沙门瞿昙在舍卫国祇树给孤独园。遮罗比丘尼亦住舍卫国王园比丘尼众中。晨朝着衣持钵。入舍卫城乞食。食已。还精舍。洗足毕。举衣钵。持尼师坛。着肩上。入安陀林。坐一树下。入昼正受。我今当往。为作留难。化作年少。容貌端正。至遮罗比丘尼前而说偈言\n",
              "觉受生为乐　　生服受五欲\n",
              "为谁教受汝　　令厌离于生\n",
              "时。遮罗比丘尼作是念。此是何人。欲作恐怖。为人。为非人。为奸狡人。而来至此。欲作娆乱。即说偈言\n",
              "生者必有死　　生则受诸苦\n",
              "鞭打诸恼苦　　一切缘生有\n",
              "当断一切苦　　超越一切生\n",
              "慧眼观圣谛　　牟尼所说法\n",
              "苦苦及苦集　　灭尽离诸苦\n",
              "修习八正道　　安隐趣涅槃\n",
              "大师平等法　　我欣乐彼法\n",
              "我知彼法故　　不复乐受生\n",
              "一切离爱喜　　舍一切闇冥\n",
              "寂灭以作证　　安住诸漏尽\n",
              "觉知汝恶魔　　自当消灭去\n",
              "时。魔波旬作是念。遮罗比丘尼已知我心。内怀忧戚。即没不现\n",
              "（一二○六）\n",
              "如是我闻\n",
              "一时。佛住舍卫国祇树给孤独园\n",
              "时。优波遮罗比丘尼亦住舍卫国王园比丘尼众中。晨朝着衣持钵。入舍卫城乞食。食已。还精舍。举衣钵。洗足毕。持尼师坛。着肩上。入安陀林。坐一树下。入昼正受\n",
              "时。魔波旬作是念。今沙门瞿昙住舍卫国祇树给孤独园。优波遮罗比丘尼亦住舍卫国王园比丘尼众中。晨朝着衣持钵。入舍卫城乞食。食已。还精舍。举衣钵。洗足毕。持尼师坛。着肩上。入安陀林。坐一树下。入昼正受。我今当往。为作留难。即化作年少。容貌端正。至优波遮罗比丘尼所而说偈言\n",
              "三十三天上　　炎魔兜率陀\n",
              "化乐他自在　　发愿得往生\n",
              "优波遮罗比丘尼作是念。此何等人。欲恐怖我。为人。为非人。为是奸狡人。自思觉悟。必是恶魔欲作娆乱。而说偈言\n",
              "三十三天上　　炎魔兜率陀\n",
              "化乐他自在　　斯等诸天上\n",
              "不离有为行　　故随魔自在\n",
              "一切诸世间　　悉是众行聚\n",
              "一切诸世间　　悉皆动摇法\n",
              "一切诸世间　　苦火常炽然\n",
              "一切诸世间　　悉皆烟尘起\n",
              "不动亦不摇　　不习近凡夫\n",
              "不随于魔趣　　于是处娱乐\n",
              "离一切爱苦　　舍一切闇冥\n",
              "寂灭以作证　　安住诸漏尽\n",
              "已觉汝恶魔　　则自磨灭去\n",
              "时。魔波旬作是念。优波遮罗比丘尼已知我心。内怀忧寂。即没不现\n",
              "（一二○七）\n",
              "如是我闻\n",
              "一时。佛住舍卫国祇树给孤独园\n",
              "时。尸利沙遮罗比丘尼亦住舍卫国王园比丘尼众中。晨朝着衣持钵。入舍卫城乞食。食已。还精舍。举衣钵。洗足毕。持尼师坛。着肩上。入安陀林。坐一树下。入昼正受\n",
              "时。魔波旬作是念。今沙门瞿昙住舍卫国祇树给孤独园。时。尸利沙遮罗比丘尼亦住舍卫国王园比丘尼众中。晨朝着衣持钵。入舍卫城乞食。食已。还精舍。举衣钵。洗足毕。持尼师坛。着肩上。入安陀林。坐一树下。入昼正受。我当往彼。为作留难。化作年少。容貌端正。往到尸利沙遮罗比丘尼所而作是言。阿姨。汝乐何等诸道\n",
              "比丘尼答言。我都无所乐\n",
              "时。魔波旬即说偈言\n",
              "汝何所咨受　　剃头作沙门\n",
              "身着袈裟衣　　而作出家相\n",
              "不乐于诸道　　而守愚痴住\n",
              "时。尸利沙遮罗比丘尼作是念。此何等人。欲恐怖我。为人。为非人。为奸狡人。如是思惟已。即自知觉。恶魔波旬欲作娆乱。即说偈言\n",
              "此法外诸道　　诸见所缠缚\n",
              "缚于诸见已　　常随魔自在\n",
              "若生释种家　　禀无比大师\n",
              "能伏诸魔怨　　不为彼所伏\n",
              "清净一切脱　　道眼普观察\n",
              "一切智悉知　　最胜离诸漏\n",
              "彼则我大师　　我唯乐彼法\n",
              "我入彼法已　　得远离寂灭\n",
              "离一切爱喜　　舍一切闇冥\n",
              "寂灭以作证　　安住诸漏尽\n",
              "已知汝恶魔　　如是自灭去\n",
              "时。魔波旬作是念。尸利沙遮罗比丘尼已知我心。内怀忧戚。即没不现\n",
              "（一二○八）\n",
              "如是我闻\n",
              "一时。佛住瞻婆国揭伽池侧\n",
              "尔时。世尊月十五日布萨时。于大众前坐。月初出时。时。有尊者婆耆舍于大众中。作是念。我今欲于佛前叹月譬偈。作是念已。即从坐起。整衣服。为佛作礼。合掌白佛言。世尊。欲有所说。善逝。欲有所说\n",
              "佛告婆耆舍。欲说者便说\n",
              "时。尊者婆耆舍即于佛前而说偈言\n",
              "如月停虚空　　明净无云翳\n",
              "光炎明晖曜　　普照于十方\n",
              "如来亦如是　　慧光照世间\n",
              "功德善名称　　周遍满十方\n",
              "尊者婆耆舍说是偈时。诸比丘闻其所说。皆大欢喜\n",
              "（一二○九）\n",
              "如是我闻\n",
              "一时。佛住瞻婆国揭伽池侧\n",
              "尔时。尊者阿若憍陈如久住空闲阿练若处。来诣佛所。稽首佛足。以面掩佛足上。而说是言。久不见世尊。久不见善逝\n",
              "尔时。尊者婆耆舍在于会中。作是念。我今当于尊者阿若憍陈如面前。以上座譬而赞叹之。作此念已。即从坐起。整衣服。为佛作礼。合掌白佛。世尊。欲有所说。善逝。欲有所说\n",
              "佛告婆耆舍。欲说时便说\n",
              "时。尊者婆耆舍即说偈言\n",
              "上座之上座　　尊者憍陈如\n",
              "已度已超越　　得安乐正受\n",
              "于阿练若处　　常乐于远离\n",
              "声闻之所应　　大师正法教\n",
              "一切悉皆陈　　正受不放逸\n",
              "大德力三明　　他心智明了\n",
              "上座憍陈如　　护持佛法财\n",
              "增上恭敬心　　头面礼佛足\n",
              "尊者婆耆舍说是语时。诸比丘闻其所说。皆大欢喜\n",
              "（一二一○）\n",
              "如是我闻\n",
              "一时。佛住瞻婆国揭伽池侧\n",
              "时。尊者舍利弗在供养堂。有众多比丘集会而为说法。句味满足。辩才简净。易解乐闻。不阂不断。深义显现。彼诸比丘专至乐听。尊重忆念。一心侧听\n",
              "时。尊者婆耆舍在于会中。作是念。我当于尊者舍利弗面前说偈赞叹。作是念已。即起。合掌白尊者舍利弗。我欲有所说\n",
              "舍利弗告言。随所乐说\n",
              "尊者婆耆舍即说偈言\n",
              "善能略说法　　令众广开解\n",
              "贤优婆提舍　　于大众宣畅\n",
              "当所说法时　　咽喉出美声\n",
              "悦乐爱念声　　调和渐进声\n",
              "闻声皆欣乐　　专念不移转\n",
              "尊者婆耆舍说此语时。诸比丘闻其所说。皆大欢喜\n",
              "（一二一一）\n",
              "如是我闻\n",
              "一时。佛住王舍城那伽山侧。五百比丘俱。皆是阿罗汉。诸漏已尽。所作已作。离诸重担。逮得己利。断诸有结。正智心善解脱\n",
              "尊者大目揵连观大众心。一切皆悉解脱贪欲。时。尊者婆耆舍于大众中。作是念。我今当于世尊及比丘僧面前说偈赞叹。作是念已。即从座起。整衣服。合掌白佛言。世尊。欲有所说。善逝。欲有所说\n",
              "佛告婆耆舍。随所乐说\n",
              "时。尊者婆耆舍即说偈言\n",
              "导师无上士　　住那伽山侧\n",
              "五百比丘众　　亲奉于大师\n",
              "尊者大目连　　神通谛明了\n",
              "观彼大众心　　悉皆离贪欲\n",
              "如是具足度　　牟尼度彼岸\n",
              "持此最后身　　我今稽首礼\n",
              "尊者婆耆舍说是语时。诸比丘闻其所说。皆大欢喜\n",
              "（一二一二）\n",
              "如是我闻\n",
              "一时。佛住王舍城迦兰陀竹园夏安居。与大比丘众五百人俱。皆是阿罗汉。诸漏已尽。所作已作。离诸重担。断除有结。正智心善解脱。除一比丘。谓尊者阿难。世尊记说彼现法当得无知证\n",
              "尔时。世尊临十五日月食受时。于大众前敷座而坐。坐已。告诸比丘。我为婆罗门。得般涅槃。持后边身。为大医师。拔诸剑刺。我为婆罗门。得般涅槃。持此后边身。无上医师。能拔剑刺。汝等为子。从我口生。从法化生。得法余财。当怀受我。莫令我若身．若口．若心有可嫌责事\n",
              "尔时。尊者舍利弗在众会中。从座起。整衣服。为佛作礼。合掌白佛。世尊向者作如是言。我为婆罗门。得般涅槃。持最后身。无上大医。能拔剑刺。汝为我子。从佛口生。从法化生。得法余财。诸比丘。当怀受我。莫令我身．口．心有可嫌责。我等不见世尊身．口．心有可嫌责事。所以者何。世尊不调伏者能令调伏。不寂静者能令寂静。不稣息者能令稣息。不般涅槃者能令般涅槃。如来知道。如来说道。如来向道。然后声闻成就。随道．宗道。奉受师教。如其教授。正向欣乐真如善法\n",
              "我于世尊都不见有可嫌责身．口．心行。我今于世尊所。乞愿怀受见闻疑罪。若身．口．心有嫌责事\n",
              "佛告舍利弗。我不见汝有见闻疑身．口．心可嫌责事。所以者何。汝舍利弗持戒多闻。少欲知足。修行远离。精勤方便。正念正受。捷疾智慧．明利智慧．出要智慧．厌离智慧．大智慧．广智慧．深智慧．无比智慧。智宝成就。示教照喜。亦常赞叹示教照喜。为众说法。未曾疲倦\n",
              "譬如转轮圣王。第一长子应受灌顶而未灌顶。已住灌顶仪法。如父之法。所可转者亦当随转。汝今如是。为我长子。邻受灌顶而未灌顶。住于仪法。我所应转法轮。汝亦随转。得无所起。尽诸有漏。心善解脱。如是。舍利弗。我于汝所。都无见闻疑身．口．心可嫌责事\n",
              "舍利弗白佛言。世尊。若我无有见闻疑身．口．心可嫌责事。此诸五百诸比丘得无有见闻疑身．口．心可嫌责事耶\n",
              "佛告舍利弗。我于此五百比丘亦不见有见闻疑身．口．心可嫌责事。所以者何。此五百比丘皆是阿罗汉。诸漏已尽。所作已作。已舍重担。断诸有结。正智心善解脱。除一比丘。谓尊者阿难。我记说彼于现法中得无知证。是故。诸五百比丘我不见其有身．口．心见闻疑罪可嫌责者\n",
              "舍利弗白佛言。世尊。此五百比丘既无有见闻疑身．口．心可嫌责事。然此中几比丘得三明。几比丘俱解脱。几比丘慧解脱\n",
              "佛告舍利弗。此五百比丘中。九十比丘得三明。九十比丘得俱解脱。余者慧解脱。舍利弗。此诸比丘离诸飘转。无有皮肤。真实坚固\n",
              "时。尊者婆耆舍在众会中。作是念。我今当于世尊及大众面前叹说怀受偈。作是念已。即从座起。整衣服。为佛作礼。右膝着地。合掌白佛。世尊。欲有所说。善逝。欲有所说\n",
              "佛告婆耆舍。随所乐说\n",
              "时。婆耆舍即说偈言\n",
              "十五清净日　　其众五百人\n",
              "断除一切结　　有尽大仙人\n",
              "清净相习近　　清净广解脱\n",
              "不更受诸有　　生死已永绝\n",
              "所作者已作　　得一切漏尽\n",
              "五盖已云除　　拔刺根本爱\n",
              "师子无所畏　　离一切有余\n",
              "害诸有怨结　　超越有余境\n",
              "诸有漏怨敌　　皆悉已潜伏\n",
              "犹如转轮王　　怀受诸眷属\n",
              "慈心广宣化　　海内悉奉用\n",
              "能伏魔怨敌　　为无上导师\n",
              "信敬心奉事　　三明老死灭\n",
              "为法之真子　　无有飘转患\n",
              "拔诸烦恼刺　　敬礼日种胤\n",
              "佛说是经已。诸比丘闻佛所说。欢喜奉行\n",
              "（一二一三）\n",
              "如是我闻\n",
              "一时。佛住王舍城迦兰陀竹园\n",
              "尔时。尊者尼拘律相住于旷野禽兽住处。尊者婆耆舍出家未久。有如是威仪。依聚落城邑住。晨朝着衣持钵。于彼聚落城邑乞食。善护其身。守诸根门。摄心系念。食已。还住处。举衣钵。洗足毕。入室坐禅。速从禅觉。不着乞食。而彼无有随时教授．无有教诫者。心不安乐。周圆隐覆。如是深住\n",
              "时。尊者婆耆舍作是念。我不得利。难得非易得。我不随时得教授．教诫。不得欣乐周圆隐覆心住。我今当赞叹自厌之偈。即说偈言\n",
              "当舍乐不乐　　及一切贪觉\n",
              "于邻无所作　　离染名比丘\n",
              "于六觉心想　　驰骋于世间\n",
              "恶不善隐覆　　不能去皮肤\n",
              "秽污乐于心　　是不名比丘\n",
              "有余缚所缚　　见闻觉识俱\n",
              "于欲觉悟者　　彼处不复染\n",
              "如是不染者　　是则为牟尼\n",
              "大地及虚空　　世间诸色像\n",
              "斯皆磨灭法　　寂然自决定\n",
              "法器久修习　　而得三摩提\n",
              "不触不谄伪　　其心极专至\n",
              "彼圣久涅槃　　系念待时灭\n",
              "时。尊者婆耆舍说自厌离偈。心自开觉。于不乐等开觉已。欣乐心住\n",
              "（一二一四）\n",
              "如是我闻\n",
              "一时。佛住舍卫国祇树给孤独园\n",
              "尔时。尊者阿难陀晨朝着衣持钵。入舍卫城乞食。以尊者婆耆舍为伴。时。尊者婆耆舍见女人有上妙色。见已。贪欲心起\n",
              "时。尊者婆耆舍作是念。我今得不利。得苦非得乐。我今见年少女人有妙绝之色。贪欲心生。今为生厌离故。而说偈言\n",
              "贪欲所覆故　　炽然烧我心\n",
              "今尊者阿难　　为我灭贪火\n",
              "慈心哀愍故　　方便为我说\n",
              "尊者阿难说偈答言\n",
              "以彼颠倒想　　炽然烧其心\n",
              "远离于净想　　长养贪欲者\n",
              "当修不净观　　常一心正受\n",
              "速灭贪欲火　　莫令烧其心\n",
              "谛观察诸行　　苦空非有我\n",
              "系念正观身　　多修习厌离\n",
              "修习于无相　　灭除憍慢使\n",
              "得慢无间等　　究竟于苦边\n",
              "尊者阿难说是语时。尊者婆耆舍闻其所说。欢喜奉行\n",
              "（一二一五）\n",
              "如是我闻\n",
              "一时。佛住舍卫国祇树给孤独园\n",
              "时。有一长者请佛及僧就其舍食。入其舍已。尊者婆耆舍直日住守。请其食分\n",
              "时。有众多长者妇女从聚落出。往诣精舍。时。尊者婆耆舍见年少女人容色端正。贪欲心起\n",
              "时。尊者婆耆舍作是念。我今不利。不得利。得苦不得乐。见他女人容色端正。贪欲心生。我今当说厌离偈。念已。而说偈言\n",
              "我已得出离　　非家而出家\n",
              "贪欲随逐我　　如牛念他苗\n",
              "当如大将子　　大力执强弓\n",
              "能破彼重阵　　一人摧伏千\n",
              "今于日种胤　　面前闻所说\n",
              "正趣涅槃道　　决定心乐住\n",
              "如是不放逸　　寂灭正受住\n",
              "无能于我心　　幻惑欺诳者\n",
              "决定善观察　　安住于正法\n",
              "正使无量数　　欲来欺惑我\n",
              "如是等恶魔　　莫能见于我\n",
              "时。尊者婆耆舍说是偈已。心得安住\n",
              "（一二一六）\n",
              "如是我闻\n",
              "一时。佛住舍卫国祇树给孤独园\n",
              "时。尊者婆耆舍自以智慧堪能善说。于法聪明梵行所生憍慢心。即自心念。我不利。不得利。得苦不得乐。我自以智慧轻慢于彼聪明梵行者。我今当说能生厌离偈。即说偈言\n",
              "瞿昙莫生慢　　断慢令无余\n",
              "莫起慢觉想　　莫退生变悔\n",
              "莫隐覆于他　　埿犁杀慢堕\n",
              "正受能除忧　　见道住正道\n",
              "其心得喜乐　　见道自摄持\n",
              "是故无碍辩　　清净离诸盖\n",
              "断一切诸慢　　起一切明处\n",
              "正念于三明　　神足他心智\n",
              "时。尊者婆耆舍说此生厌离偈已。心得清净\n",
              "（一二一七）\n",
              "如是我闻\n",
              "一时。佛住舍卫国祇树给孤独园\n",
              "时。尊者婆耆舍住舍卫国东园鹿子母讲堂。独一思惟。不放逸住。专修自业。逮得三明。身作证\n",
              "时。尊者婆耆舍作是念。我独一静处思惟。不放逸住。专修自业。起于三明。身作证。今当说偈赞叹三明。即说偈言\n",
              "本欲心狂惑　　聚落及家家\n",
              "游行遇见佛　　授我殊胜法\n",
              "瞿昙哀愍故　　为我说正法\n",
              "闻法得净信　　舍非家出家\n",
              "闻彼说法已　　正住于法教\n",
              "勤方便系念　　坚固常堪能\n",
              "逮得于三明　　于佛教已作\n",
              "世尊善显示　　日种苗胤说\n",
              "为生盲众生　　开其出要门\n",
              "苦苦及苦因　　苦灭尽作证\n",
              "八圣离苦道　　安乐趣涅槃\n",
              "善义善句味　　梵行无过上\n",
              "世尊善显示　　涅槃济众生\n",
              "（一二一八）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。我今当说四法句。谛听。善思。当为汝说。何等为四\n",
              "贤圣善说法　　是则为最上\n",
              "爱说非不爱　　是则为第二\n",
              "谛说非虚妄　　是则第三说\n",
              "法说不异言　　是则为第四\n",
              "诸比丘。是名说四法句\n",
              "尔时。尊者婆耆舍于众会中。作是念。世尊于四众中说四法句。我当以四种赞叹称誉随喜。即从座起。整衣服。为佛作礼。合掌白佛言。世尊。欲有所说。善逝。欲有所说\n",
              "佛告婆耆舍。随所乐说\n",
              "时。尊者婆耆舍即说偈言\n",
              "若善说法者　　于己不恼迫\n",
              "亦不恐怖他　　是则为善说\n",
              "所说爱说者　　说令彼欢喜\n",
              "不令彼为恶　　是则为爱说\n",
              "谛说知甘露　　谛说知无上\n",
              "谛义说法说　　正士建立处\n",
              "如佛所说法　　安隐涅槃道\n",
              "灭除一切苦　　是名善说法\n",
              "佛说此经已。诸比丘闻佛所说。欢喜奉行\n",
              "（一二一九）\n",
              "如是我闻\n",
              "一时。佛住王舍城那伽山侧。与千比丘俱。皆是阿罗汉。尽诸有漏。所作已作。离诸重担。逮得己利。尽诸有结。正智心善解脱\n",
              "尔时。尊者婆耆舍住王舍城寒林中丘塳间。作是念。今世尊住王舍城那伽山侧。与千比丘俱。皆是阿罗汉。诸漏已尽。所作已作。离诸重担。逮得己利。尽诸有结。正智心善解脱。我今当往。各别赞叹世尊及比丘僧。作是念已。即往诣佛所。稽首礼足。退住一面。而说偈言\n",
              "无上之导师　　住那伽山侧\n",
              "千比丘眷属　　奉事于如来\n",
              "大师广说法　　清凉涅槃道\n",
              "专听清白法　　正觉之所说\n",
              "正觉尊所敬　　处于大众中\n",
              "德阴之大龙　　仙人之上首\n",
              "兴功德密云　　普雨声闻众\n",
              "起于昼正受　　来奉觐大师\n",
              "弟子婆耆舍　　稽首而顶礼\n",
              "世尊。欲有所说。唯然。善逝。欲有所说\n",
              "佛告婆耆舍。随汝所说。莫先思惟\n",
              "时。婆耆舍即说偈言\n",
              "波旬起微恶　　潜制令速灭\n",
              "能掩障诸魔　　令自觉知过\n",
              "观察解结缚　　分别清白法\n",
              "明照如日月　　为诸异道王\n",
              "超出智作证　　演说第一法\n",
              "出烦恼诸流　　说道无量种\n",
              "建立于甘露　　见谛真实法\n",
              "如是随顺道　　如是师难得\n",
              "建立甘露道　　见谛崇远离\n",
              "世尊善说法　　能除人阴盖\n",
              "明见于诸法　　为调伏随学\n",
              "尊者婆耆舍说是偈已。诸比丘闻其所说。皆大欢喜\n",
              "（一二二○）\n",
              "如是我闻\n",
              "一时。佛住波罗[木*奈]国仙人住处鹿野苑中。尔时。世尊为比丘众说四圣谛相应法。谓此苦圣谛．此苦集圣谛．此苦灭圣谛．此苦灭道迹圣谛\n",
              "时。尊者婆耆舍在会中。作是念。我今当于世尊面前赞叹拔箭之譬。如是念已。即从座起。整衣服。合掌白佛言。唯然。世尊。欲有所说。唯然。善逝。欲有所说\n",
              "佛告婆耆舍。随所乐说\n",
              "时。尊者婆耆舍即说偈言\n",
              "我今敬礼佛　　哀愍诸众生\n",
              "第一拔利箭　　善解治众病\n",
              "迦露医投药　　波睺罗治药\n",
              "及彼瞻婆耆　　耆婆医疗病\n",
              "或有病小差　　名为善治病\n",
              "后时病还发　　抱病遂至死\n",
              "正觉大医王　　善投众生药\n",
              "究竟除众苦　　不复受诸有\n",
              "乃至百千种　　那由他病数\n",
              "佛悉为疗治　　究竟于苦边\n",
              "诸医来会者　　我今悉告汝\n",
              "得甘露法药　　随所乐而服\n",
              "第一拔利箭　　善觉知众病\n",
              "治中之最上　　故稽首瞿昙\n",
              "尊者婆耆舍说是语时。诸比丘闻其所说。皆大欢喜\n",
              "（一二二一）\n",
              "如是我闻\n",
              "一时。佛住王舍城迦兰陀竹园\n",
              "时。有尊者尼拘律想住于旷野禽兽之处。疾病委笃。尊者婆耆舍为看病人。瞻视供养\n",
              "彼尊者尼拘律想以疾病故。遂般涅槃\n",
              "时。尊者婆耆舍作是念。我和上为有余涅槃。无余涅槃。我今当求其相\n",
              "尔时。尊者婆耆舍供养尊者尼拘律想舍利已。持衣钵。向王舍城。次第到王舍城。举衣钵。洗足已。诣佛所。稽首礼足。退住一面。而说偈言\n",
              "我今礼大师　　等正觉无灭\n",
              "于此现法中　　一切疑网断\n",
              "旷野住比丘　　命终般涅槃\n",
              "威仪摄诸根　　大德称于世\n",
              "世尊为制名　　名尼拘律想\n",
              "我今问世尊　　彼不动解脱\n",
              "精进勤方便　　功德为我说\n",
              "我为释迦种　　世尊法弟子\n",
              "及余皆欲知　　圆道眼所说\n",
              "我等住于此　　一切皆欲闻\n",
              "世尊为大师　　无上救世间\n",
              "断疑大牟尼　　智慧已具备\n",
              "圆照神道眼　　光明显四众\n",
              "犹如天帝释　　曜三十三天\n",
              "诸贪欲疑惑　　皆从无明起\n",
              "若得遇如来　　断灭悉无余\n",
              "世尊神道眼　　世间为最上\n",
              "灭除众生遇　　如风飘游尘\n",
              "一切诸世间　　烦恼覆隐没\n",
              "设余悉无有　　明目如佛者\n",
              "慧光照一切　　令同大精进\n",
              "唯愿大智尊　　当为众记说\n",
              "言出微妙声　　我等专心听\n",
              "柔软音演说　　诸世间普闻\n",
              "犹如热渴逼　　求索清凉水\n",
              "如佛无减知　　我等亦求知\n",
              "尊者婆耆舍复说偈言\n",
              "今闻无上士　　记说其功德\n",
              "不空修梵行　　我闻大欢喜\n",
              "如说随说得　　顺牟尼弟子\n",
              "灭生死长縻　　虚伪幻化缚\n",
              "以见世尊故　　能断除诸爱\n",
              "度生死彼岸　　不复受诸有\n",
              "佛说此经已。尊者婆耆舍闻佛所说。欢喜随喜。作礼而去\n"
            ]
          },
          {
            "id": 46,
            "level": 3,
            "title": "第四十六卷",
            "brief": "",
            "media": "858-46.m4a",
            "page": [
              "（一二二二）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。过去世时。天．阿修罗对阵斗战。阿修罗胜。诸天不如。时。天帝释军坏退散。极生恐怖。乘车北驰。还归天宫\n",
              "须弥山下道迳丛林。林下有金翅鸟巢。多有金翅鸟子。尔时。帝释恐车马过。践杀鸟子。告御者言。可回车还。勿杀鸟子。御者白王。阿修罗军后来逐人。若回还者。为彼所困。帝释告言。宁当回还为阿修罗杀。不以军众蹈杀众生。于道。御者转乘南向。阿修罗军遥见帝释转乘而还。谓为战策。即还退走。众大恐怖。坏阵流散。归阿修罗宫\n",
              "佛告诸比丘。彼天帝释于三十三天为自在王。以慈心故。威力摧伏阿修罗军。亦常赞叹慈心功德。汝等比丘正信．非家．出家学道。当修慈心。亦应赞叹慈心功德\n",
              "佛说此经已。诸比丘闻佛所说。欢喜奉行\n",
              "（一二二三）\n",
              "如是我闻\n",
              "一时。佛住王舍城迦兰陀竹园\n",
              "时。王舍城中有一士夫。贫穷辛苦。而住佛．法．僧。受持禁戒。多闻广学。力行惠施。正见成就。彼身坏命终。得生天上。生三十三天。有三事胜于余三十三天。何等为三。一者天寿。二者天色。三者天名称。诸三十三天见是天子三事特胜。天寿．天色．天名称胜\n",
              "余诸天见已。往诣天帝释所。作如是言。憍尸迦当知。有一天子始生此天。于先诸天三事特胜。天寿．天色及天名称\n",
              "时。天帝释告彼天子。诸仁者。我见此人于王舍城作一士夫。贫穷辛苦。于如来法．律得信向心。乃至正见成就。身坏命终。来生此天。于诸三十三天三事特胜。天寿．天色及天名称。时。天帝释即说偈言\n",
              "正信于如来　　决定不倾动\n",
              "受持真实戒　　圣戒无厌者\n",
              "于佛心清净　　成就于正见\n",
              "当知非贫苦　　不空而自活\n",
              "故于佛法僧　　当生清净信\n",
              "智慧力增明　　思念佛正教\n",
              "佛说此经已。诸比丘闻佛所说。欢喜奉行\n",
              "（一二二四）\n",
              "如是我闻\n",
              "一时。佛住王舍城耆阇崛山中。尔时。王舍城人普设大会。悉为请种种异道\n",
              "有事遮罗迦外道者作是念。我今请遮罗迦道天。先作福田。或有事外道出家者。有事尼干子道者。有事老弟子者。有事大弟子者。有事佛弟子僧者。咸作是念。今当令佛面前僧。先作福田\n",
              "时。天帝释作是念。莫令王舍城诸人舍佛面前僧。而奉事余道。求索福田。我当疾往。为王舍城人建立福田。即化作大婆罗门。仪容严整。乘白马车。诸年少婆罗门众前后导从。持金斗伞盖。至王舍城。诣诸处处大众会中。\n",
              "诸王舍城一切士女咸作是念。但当观望此大婆罗门所奉事处。我当从彼而先供养。为良福田\n",
              "时。天帝释知王舍城一切士女心之所念。驾乘导从。迳诣耆阇崛山。至于门外。除去五饰。往诣佛所。稽首佛足。退坐一面。而说偈言\n",
              "善分别显示　　一切法彼岸\n",
              "悉度诸恐怖　　故稽首瞿昙\n",
              "诸人普设会　　欲求大功德\n",
              "各各设大施　　常愿有余果\n",
              "愿为说福田　　令斯施果成\n",
              "帝释大自在　　天王之所问\n",
              "于耆阇崛山　　大师为记说\n",
              "诸人普设会　　欲求大功德\n",
              "各各设大施　　常愿有余果\n",
              "今当说福田　　施得大果处\n",
              "正向者有四　　四圣住于果\n",
              "是名僧福田　　明行定具足\n",
              "僧福田增广　　无量踰大海\n",
              "调人师弟子　　照明显正法\n",
              "斯等善供养　　施僧良福田\n",
              "于僧良福田　　佛说得大果\n",
              "以僧离五盖　　清净应赞叹\n",
              "施彼最上田　　少施收大利\n",
              "是故诸人者　　当施僧福田\n",
              "增得胜妙法　　明行定相应\n",
              "供此珍宝僧　　施主心欢喜\n",
              "起于三种心　　施衣服饮食\n",
              "离尘垢剑刺　　超度诸恶趣\n",
              "躬自行启请　　自手平等与\n",
              "自利亦利他　　是施获大利\n",
              "慈者如是施　　净信心解脱\n",
              "无罪安乐施　　乘智往生彼\n",
              "时。天帝释闻佛所说。欢喜随喜。为佛作礼。即没不现\n",
              "尔时。王舍城诸人民即从座起。整衣服。为佛作礼。合掌白佛言。世尊。唯愿世尊与诸大众受我供养。尔时。世尊默然受请\n",
              "是王舍城人民知世尊默然受其请已。作礼而归。到诸人会处。具饮食。布置床座。晨朝遣使。白佛。时到。唯愿知时\n",
              "尔时。世尊与诸大众着衣持钵。至大会所。于大众前敷座而坐\n",
              "王舍城人知佛坐定。自行种种丰美饮食。食讫。洗钵澡漱毕。还复本座。听佛说法\n",
              "尔时。世尊为王舍城人种种说法。示教照喜已。从座起而去\n",
              "（一二二五）\n",
              "如是我闻\n",
              "一时。佛住王舍城耆阇崛山中。广说如上说。差别者。时。天帝释说异偈。而问佛言\n",
              "今请问瞿昙　　微密深妙慧\n",
              "世尊之所体　　无障碍知见\n",
              "众人普设会。偈如上广说。乃至为王舍城诸设会者说种种法。示教照喜已。从座起去\n",
              "（一二二六）\n",
              "如是我闻\n",
              "一时。佛在拘萨罗人间游行。至舍卫国祇树给孤独园\n",
              "时。波斯匿王闻世尊拘萨罗人间游行。至舍卫国祇树给孤独园。闻已。往诣佛所。稽首佛足。退坐一面。白佛言。世尊。我闻世尊自记说成阿耨多罗三藐三菩提。诸人传者。得非虚妄过长说耶。为如说说．如法说．随顺法说耶。非是他人损同法者。于其问答生厌薄处耶\n",
              "佛告大王。彼如是说。是真谛说。非为虚妄。如说说．如法说．随顺法说。非是他人损同法者。于其问答生厌薄处。所以者何。大王。我今实得阿耨多罗三藐三菩提故\n",
              "波斯匿王白佛言。虽复世尊作如是说。我犹故不信。所以者何。此间有诸宿重沙门．婆罗门。所谓富兰那迦叶．末迦利瞿舍梨子．删阇耶毗罗胝子．阿耆多枳舍钦婆罗．迦罗拘陀迦栴延．尼乾陀若提子。彼等不自说言得阿耨多罗三藐三菩提。何得世尊幼小年少。出家未久。而便自证得阿耨多罗三藐三菩提\n",
              "佛告大王。有四种虽小而不可轻。何等为四。刹利王子年少幼小而不可轻。龙子年少幼小而不可轻．小火虽微而不可轻．比丘幼小而不可轻。尔时。世尊即说偈言\n",
              "刹利形相具　　贵族发名称\n",
              "虽复年幼稚　　智者所不轻\n",
              "此必居王位　　顾念生怨害\n",
              "是故难可轻　　应生大恭敬\n",
              "善求自护者　　自护如护命\n",
              "以平等自护　　而等护于命\n",
              "聚落及空处　　见彼幼龙者\n",
              "莫以小蛇故　　而生轻慢想\n",
              "杂色小龙形　　亦应令安乐\n",
              "轻蛇无士女　　悉为毒所害\n",
              "是故自护者　　当如护己命\n",
              "以斯善护己　　而等护于彼\n",
              "猛火之所食　　虽小食无限\n",
              "小烛亦能烧　　足薪则弥广\n",
              "从微渐进烧　　尽聚落城邑\n",
              "是故自护者　　当如护己命\n",
              "以斯善护己　　而等护于彼\n",
              "盛火之所焚　　百卉荡烧尽\n",
              "灭已不盈缩　　戒火还复生\n",
              "若轻毁比丘　　受持净戒火\n",
              "烧身及子孙　　众灾流百世\n",
              "如烧多罗树　　无有生长期\n",
              "是故当自护　　如自护己命\n",
              "以斯善自护　　而等护于彼\n",
              "刹利形相具　　幼龙及小火\n",
              "比丘具净戒　　不应起轻想\n",
              "是故当自护　　如自护己命\n",
              "以斯善自护　　而等护于彼\n",
              "佛说此经已。波斯匿王闻佛所说。欢喜随喜。作礼而去\n",
              "（一二二七）\n",
              "如是我闻\n",
              "一时。佛住舍卫国祇树给孤独园\n",
              "时。波斯匿王有祖母。极所敬重。忽尔命终。出城阇维。供养舍利毕。弊衣乱发。来诣佛所。稽首佛足。退坐一面\n",
              "尔时。世尊告波斯匿王。大王。从何所来。弊衣乱发\n",
              "波斯匿王白佛。世尊。我亡祖母。极所敬重。舍我命终。出于城外阇维。供养毕。来诣世尊\n",
              "佛告大王。极爱重敬念祖亲耶\n",
              "波斯匿王白佛。世尊。极敬重爱恋。世尊。若国土所有象马七宝。乃至国位。悉持与人。能救祖母命者。悉当与之。既不能救。生死长辞。悲恋忧苦。不自堪胜。曾闻世尊所说。一切众生．一切虫．一切神。生者皆死。无不穷尽。无有出生而不死者。今日乃知世尊善说\n",
              "佛言。大王。如是。如是。一切众生．一切虫．一切神。生者辄死。终归穷尽。无有一生而不死者\n",
              "佛告大王。正使婆罗门大姓．刹利大姓．长者大姓。生者皆死。无不死者。正使刹利大王灌顶居位。王四天下。得力自在。于诸敌国无不降伏。终归有极。无不死者。若复。大王。生长寿天。王于天宫。自在快乐。终亦归尽。无不死者。若复。大王。罗汉比丘诸漏已尽。离诸重担。所作已作。逮得己利。尽诸有结。正智心善解脱。彼亦归尽。舍身涅槃。若复缘觉善调善寂。尽此身命。终归涅槃。诸佛世尊十力具足。四无所畏。胜师子吼。终亦舍身。取般涅槃。以如是比。大王当知。一切众生．一切虫．一切神。有生辄死。终归磨灭。无不死者。尔时。世尊复说偈言\n",
              "一切众生类　　有命终归死\n",
              "各随业所趣　　善恶果自受\n",
              "恶业堕地狱　　为善上升天\n",
              "修习胜妙道　　漏尽般涅槃\n",
              "如来及缘觉　　佛声闻弟子\n",
              "会当舍身命　　何况俗凡夫\n",
              "佛说此经已。波斯匿王闻佛所说。欢喜随喜。作礼而去\n",
              "（一二二八）\n",
              "如是我闻\n",
              "一时。佛住舍卫国祇树给孤独园\n",
              "时。波斯匿王独一静处。禅思思惟。作是念。云何为自念。云何为不自念。复作是念。若有行身恶行．行口恶行．行意恶行者。当知斯等为不自念。若复行身善行．行口善行．行意善行者。当知斯等则为自念。从禅觉已。往诣佛所。稽首佛足。退住一面。白佛言。世尊。我于静处独一思惟。作是念。云何为自念。云何为不自念。复作是念。若有行身恶行．行口恶行．行意恶行者。当知斯等为不自念。若复行身善行．行口善行．行意善行者。当知斯等则为自念\n",
              "佛告大王。如是。大王。如是。大王。若有行身恶行．行口恶行．行意恶行者。当知斯等为不自念。彼虽自谓。为自爱念。而实非自念。所以者何。无有恶知识所作恶不念者。所不念不爱者。所不爱所作如其自为自己所作者。是故斯等为不自念\n",
              "若复。大王。行身善行．行口善行．行意善行者。当知斯等则为自念。斯等自谓。不自爱惜己身。然其斯等实为自念。所以者何。无有善友。于善友所作念者。念作爱者。爱作如自为己所作者。是故斯等则为自念。尔时。世尊复说偈言\n",
              "谓为自念者　　不应造恶行\n",
              "终不因恶行　　令己得安乐\n",
              "谓为自念者　　终不造恶行\n",
              "造诸善业者　　令己得安乐\n",
              "若自爱念者　　善护而自护\n",
              "如善护国王　　外防边境城\n",
              "若自爱念者　　极善自宝藏\n",
              "如善守之王　　内防边境城\n",
              "如是自宝藏　　刹那无间缺\n",
              "刹那缺致忧　　恶道长受苦\n",
              "佛说此经已。波斯匿王闻佛所说。欢喜随喜。作礼而去\n",
              "（一二二九）\n",
              "如是我闻\n",
              "一时。佛住舍卫国祇树给孤独园\n",
              "尔时。波斯匿王独静思惟。作如是念。云何自护。云何不自护。复作是念。若有行身恶行．行口恶行．行意恶行者。当知斯等为不自护。若复行身善行．行口善行．行意善行者。当知斯等则为自护。从禅觉已。往诣佛所。稽首佛足。退坐一面。白佛言。世尊。我独静思惟。而作是念。云何为自护。云何为不自护。复作是念。若有行身恶行．行口恶行．行意恶行者。当知斯等为不自护。若复行身善行．行口善行．行意善行者。当知斯等则为自护\n",
              "佛告大王。如是。大王。如是。大王。若有行身恶行．行口恶行．行意恶行者。当知斯等为不自护。而彼自谓能自防护。象军．马军．车军．步军以自防护。虽谓自护。实非自护。所以者何。虽护于外。不护于内。是故。大王。名不自护。大王。若复有行身善行．行口善行．行意善行者。当知斯等则为自护。彼虽不以象．马．车．步四军自防。而实自护。所以者何。护其内者。名善自护。非谓防外。尔时。世尊复说偈言\n",
              "善护于身口　　及意一切业\n",
              "惭愧而自防　　是名善守护\n",
              "时。波斯匿王闻佛所说。欢喜随喜。作礼而去\n",
              "（一二三○）\n",
              "如是我闻\n",
              "一时。佛住舍卫国祇树给孤独园\n",
              "时。波斯匿王独静思惟。作是念。世少有人得胜妙财利能不放逸。能不贪着。能于众生不起恶行。世多有人得胜妙财利起于放逸。增其贪着。起诸邪行。作是念已。往诣佛所。稽首佛足。退坐一面。白佛言。世尊。我独静思惟。作是念。世间少有人得胜妙财。能于财利不起放逸。不起贪着。不作邪行。世多有人得胜妙财而起放逸。生于贪着。多起邪行\n",
              "佛告波斯匿王。如是。大王。如是。大王。世少有人得胜妙财利能不贪着。不起放逸。不起邪行。世多有人得胜妙财利。于财放逸。而起贪着。起诸邪行。大王当知。彼诸世人得胜财利。于财放逸。而起贪着。作邪行者。愚痴人。长夜当得不饶益苦。大王。譬如猎师．猎师弟子。空野林中张网施罥。多杀禽兽。困苦众生。恶业增广。如是。世人得胜妙财利。于财放逸。而起贪着。造诸邪行。亦复如是。是愚痴人。长夜当得不饶益苦。尔时。世尊复说偈言\n",
              "贪欲于胜财　　为贪所迷醉\n",
              "狂乱不自觉　　犹如捕猎者\n",
              "缘斯放逸故　　当受大苦报\n",
              "佛说此经已。波斯匿王闻佛所说。欢喜随喜。作礼而去\n",
              "（一二三一）\n",
              "如是我闻\n",
              "一时。佛住舍卫国祇树给孤独园\n",
              "时。波斯匿王于正殿上自观察王事。见胜刹利大姓．见胜婆罗门大姓．见胜长者大姓因贪欲故。欺诈妄语。即作是念。止此断事。息此断事。我更不复亲临断事。我有贤子。当令断事。云何自见此胜刹利大姓．婆罗门大姓．长者大姓为贪欲故。欺诈妄语\n",
              "时。波斯匿王作是念已。往诣佛所。稽首佛足。退坐一面。白佛言。世尊。我于殿上自断王事。见诸胜刹利大姓．婆罗门大姓。长者大姓为贪利故。欺诈妄语。世尊。我见是事已。作是念。我从今日。止此断事。息此断事。我有贤子。当令其断。不亲自见此胜刹利大姓．婆罗门大姓．长者大姓缘贪利故。欺诈妄语\n",
              "佛告波斯匿王。如是。大王。如是。大王。彼胜刹利大姓．婆罗门大姓．长者大姓因贪利故。欺诈妄语。彼愚痴人长夜当得不饶益苦。大王当知。譬如渔师．渔师弟子。于河溪谷截流张网。残杀众生。令遭大苦。如是。大王。彼胜刹利大姓．婆罗门大姓．长者大姓因贪利故。欺诈妄语。长夜当得不饶益苦。尔时。世尊复说偈言\n",
              "于财起贪欲　　贪欲所迷醉\n",
              "狂乱不自觉　　犹如渔捕者\n",
              "缘斯恶业故　　当受剧苦报\n",
              "佛说此经已。波斯匿王闻佛所说。欢喜随喜。作礼而去\n",
              "（一二三二）\n",
              "如是我闻\n",
              "一时。佛住舍卫国祇树给孤独园\n",
              "时。波斯匿王来诣佛所。稽首佛足。退坐一面。白佛言。世尊。此舍卫国有长者。名摩诃男。多财巨富。藏积真金至百千亿。况复余财。世尊。摩诃男长者如是巨富。作如是食用。食粗碎米．食豆羹．食腐败姜。着粗布衣．单皮革屣。乘羸败车。戴树叶盖。未曾闻其供养施与沙门．婆罗门。给恤贫苦．行路顿乏．诸乞匃者。闭门而食。莫令沙门．婆罗门．贫穷．行路．诸乞匃者见之\n",
              "佛告波斯匿王。此非正士。得胜财利。不自受用。不知供养父母。供给妻子．宗亲．眷属。恤诸仆使。施与知识。不知随时供给沙门．婆罗门。种胜福田。崇向胜处。长受安乐。未来生天。得胜财物。不知广用。收其大利。大王。譬如旷野湖池聚水。无有受用．洗浴．饮者。即于泽中煎熬消尽。如是。不善士夫得胜财物。乃至不广受用。收其大利。如彼池水\n",
              "大王。有善男子得胜财利。快乐受用。供养父母。供给妻子．宗亲．眷属。给恤仆使。施诸知识。时时供养沙门．婆罗门。种胜福田。崇向胜处。未来生天。得胜钱财。能广受用。倍收大利。譬如。大王。聚落．城郭边有池水。澄净清凉。树林荫覆。令人受乐。多众受用。乃至禽兽。如是。善男子得胜妙财。自供快乐。供养父母。乃至种胜福田。广收大利。尔时。世尊复说偈言\n",
              "旷野湖池水　　清凉极鲜净\n",
              "无有受用者　　即于彼消尽\n",
              "如是胜妙财　　恶士夫所得\n",
              "不能自受用　　亦不供恤彼\n",
              "徒自苦积聚　　聚已而自丧\n",
              "慧者得胜财　　能自乐受用\n",
              "广施作功德　　及与亲眷属\n",
              "随所应给与　　如牛王领众\n",
              "施与及受用　　不失所应者\n",
              "乘理而寿终　　生天受福乐\n",
              "佛说此经已。波斯匿王闻佛所说。欢喜随喜。作礼而去\n",
              "（一二三三）\n",
              "如是我闻\n",
              "一时。佛住舍卫国祇树给孤独园\n",
              "尔时。舍卫国有长者。名摩诃男。命终无有儿息。波斯匿王以无子．无亲属之财。悉入王家。波斯匿王日日挍阅财物。身蒙尘土。来诣佛所。稽首佛足。退坐一面\n",
              "尔时。世尊告波斯匿王。大王。从何所来。身蒙尘土。似有疲惓\n",
              "波斯匿王白佛。世尊。此国长者摩诃男。命终有无子之财。悉入王家。瞻视料理。致令疲劳。尘土坌身。从其舍来\n",
              "佛问波斯匿王。彼摩诃男长者大富多财耶\n",
              "波斯匿王白佛。大富。世尊。钱财甚多。百千巨亿金钱宝物。况复余财。世尊。彼摩诃男在世之时。粗衣恶食。如上广说\n",
              "佛告波斯匿王。彼摩诃男过去世时。遇多迦罗尸弃辟支佛。施一饭食。非净信心。不恭敬与。不自手与。施后变悔。言。此饭食自可供给我诸仆使。无辜持用。施于沙门。由是施福。七反往生三十三天。七反生此舍卫国中最胜族姓。最富钱财。以彼施辟支佛时。不净信心。不手自与。不恭敬与。施后随悔故。在所生处。虽得财富。犹故受用粗衣．粗食．粗弊卧具．屋舍．车乘。初不尝得上妙色．声．香．味．触。以自安身\n",
              "复次。大王。时。彼摩诃男长者杀其异母兄。取其财物。缘斯罪故。经百千岁。堕地狱中。彼余罪报生舍卫国。七反受身。常以无子。财没入王家。大王。摩诃男长者今此寿终。过去施报尽。于此身。以彼悭贪。于财放逸。因造过恶。于此命终已。堕地狱受极苦恼\n",
              "波斯匿王白佛言。世尊。摩诃男长者命终已。入地狱受苦痛耶\n",
              "佛言。如是。大王。已入地狱\n",
              "时。波斯匿王念彼悲泣。以衣拭泪。而说偈言\n",
              "财物真金宝　　象马庄严具\n",
              "奴仆诸僮使　　及诸田宅等\n",
              "一切皆遗弃　　裸神独游往\n",
              "福运数已穷　　永舍于人身\n",
              "彼今何所有　　何所持而去\n",
              "于何事不舍　　如影之随形\n",
              "尔时。世尊说偈答言\n",
              "唯有罪福业　　若人已作者\n",
              "是则己之有　　彼则常持去\n",
              "生死未曾舍　　如影之随形\n",
              "如人少资粮　　涉远遭苦难\n",
              "不修功德者　　必经恶道苦\n",
              "如人丰资粮　　安乐以远游\n",
              "修德淳厚者　　善趣长受乐\n",
              "如人远游行　　岁久安隐归\n",
              "宗亲善知识　　欢乐欣集会\n",
              "善修功德者　　此没生他世\n",
              "彼诸亲眷属　　见则心欢喜\n",
              "是故当修福　　积集期永久\n",
              "福德能为人　　建立他世乐\n",
              "福德天所叹　　等修正行故\n",
              "现世人不毁　　终则生天上\n",
              "佛说此经已。波斯匿王闻佛所说。欢喜随喜。作礼而去\n",
              "（一二三四）\n",
              "如是我闻\n",
              "一时。佛住舍卫国祇树给孤独园\n",
              "尔时。波斯匿王普设大会。为大会故。以千特牛行列系住。集众供具。远集一切诸异外道。悉来聚集波斯匿王大会之处\n",
              "时。有众多比丘亦晨朝着衣持钵。入舍卫城乞食。闻波斯匿王普设大会。如上广说。乃至种种外道皆悉来集。闻已。乞食毕。还精舍。举衣钵。洗足已。往诣佛所。稽首佛足。退坐一面。白佛言。世尊。我等今日众多比丘晨朝着衣持钵。入舍卫城乞食。闻波斯匿王普设大会。如上广说。乃至种种异道集于会所\n",
              "尔时。世尊即说偈言\n",
              "月月设大会　　乃至百千数\n",
              "不如正信佛　　十六分之一\n",
              "如是信法僧　　慈念于众生\n",
              "彼大会之福　　十六不及一\n",
              "若人于世间　　亿年设福业\n",
              "于直心敬礼　　四分不及一\n",
              "佛说此经已。诸比丘闻佛所说。欢喜奉行\n",
              "（一二三五）\n",
              "如是我闻\n",
              "一时。佛住舍卫国祇树给孤独园\n",
              "时。波斯匿王忿诸国人。多所囚执。若刹利．若婆罗门．若鞞舍．若首陀罗．若旃陀罗。持戒．犯戒。在家．出家。悉皆被录。或锁．或杻械．或以绳缚\n",
              "时。有众多比丘晨朝着衣持钵。入舍卫城乞食。闻波斯匿王多所摄录。乃至或锁．或缚。乞食毕。还精舍。举衣钵。洗足已。往诣佛所。稽首佛足。退坐一面。白佛言。世尊。我等今日众多比丘入城乞食。闻波斯匿王多所收录。乃至锁缚\n",
              "尔时。世尊即说偈言\n",
              "非绳锁杻械　　名曰坚固缚\n",
              "染污心顾念　　钱财宝妻子\n",
              "是缚长且固　　虽缓难可脱\n",
              "慧者不顾念　　世间五欲乐\n",
              "是则断诸缚　　安隐永超世\n",
              "佛说此经已。诸比丘闻佛所说。欢喜奉行\n",
              "（一二三六）\n",
              "如是我闻\n",
              "一时。佛住舍卫国祇树给孤独园\n",
              "时。波斯匿王．摩竭提国阿阇世王韦提希子共相违背。摩竭提王阿阇世韦提希子起四种军。象军．马军．车军．步军。来至拘萨罗国。波斯匿王闻阿阇世王韦提希子四种军至。亦集四种军。象军．马军．车军．步军。出共斗战。阿阇世王四军得胜。波斯匿王四军不如。退败星散。单车驰走。还舍卫城\n",
              "时。有众多比丘晨朝着衣持钵。入舍卫城乞食。闻摩竭提王阿阇世韦提希子起四种军。来至拘萨罗国。波斯匿王起四种军出共斗战。波斯匿王四军不如。退败星散。波斯匿王恐怖狼狈。单车驰走。还舍卫城。闻已。乞食毕。还精舍。举衣钵。洗足已。往诣佛所。稽首佛足。退坐一面。白佛言。世尊。我等今日众多比丘入城乞食。闻摩竭提主阿阇世王韦提希子起四种军。如是广说。乃至单车驰走。还舍卫城\n",
              "尔时。世尊即说偈言\n",
              "战胜增怨敌　　败苦卧不安\n",
              "胜败二俱舍　　卧觉寂静乐\n",
              "佛说此经已。诸比丘闻佛所说。欢喜奉行\n",
              "（一二三七）\n",
              "如是我闻\n",
              "一时。佛住舍卫国祇树给孤独园\n",
              "时。波斯匿王与摩竭提王阿阇世韦提希子共相违背。摩竭提王阿阇世韦提希子起四种军。来至拘萨罗国。波斯匿王倍兴四军。出共斗战\n",
              "波斯匿王四种军胜。阿阇世王四种军退。摧伏星散。波斯匿王悉皆虏掠阿阇世王象马．车乘．钱财宝物。生禽阿阇世王身。载以同车。俱诣佛所。稽首佛足。退坐一面。波斯匿王白佛言。世尊。此是阿阇世王韦提希子。长夜于我无怨恨人而生怨结。于好人所而作不好。然其是我善友之子。当放令还国\n",
              "佛告波斯匿王。善哉。大王。放其令去。令汝长夜安乐饶益。尔时。世尊即说偈言\n",
              "乃至力自在　　能广虏掠彼\n",
              "助怨在力增　　倍收己他利\n",
              "佛说此经已。波斯匿王及阿阇世王韦提希子闻佛所说。欢喜随喜。作礼而去\n",
              "（一二三八）\n",
              "如是我闻\n",
              "一时。佛住舍卫国祇树给孤独园\n",
              "时。波斯匿王独静思惟。作是念。世尊正法。现法离诸炽然。不待时节。通达现见。自觉证知此法。是善知识．善伴党。非是恶知识．恶伴党。作是念已。往诣佛所。稽首佛足。退坐一面。白佛言。世尊。我独静思惟。作是念。世尊正法。现法离诸炽然。不待时节。通达现见。自觉证知。是则善知识．善伴党。非恶知识．恶伴党\n",
              "佛告波斯匿王。如是。大王。如是。大王。世尊正法．律。现法离诸炽然。不待时节。通达现见。缘自觉知。是则善知识．善伴党。非恶知识．恶伴党。所以者何。我为善知识。众生有生法者。解脱于生。众生有老．病．死．忧．悲．恼苦者。悉令解脱\n",
              "大王。我于一时住王舍城山谷精舍。时。阿难陀比丘独静思惟。作是念。半梵行者是善知识．善伴党。非恶知识．恶伴党。作是念已。来诣我所。稽首我足。退坐一面。白我言。世尊。我独静思惟。作是念。半梵行者是善知识．善伴党。非恶知识．恶伴党。我时告言。阿难。莫作是语。半梵行者是善知识．善伴党。非恶知识．恶伴党。所以者何。纯一满净。梵行清白。谓善知识．善伴党。非恶知识．恶伴党。所以者何。我常为诸众生作善知识。其诸众生有生故。当知世尊正法。现法令脱于生。有老．病．死．忧．悲．恼苦者。离诸炽然。不待时节。现令脱恼苦。见通达。自觉证知。是则善知识．善伴党。非恶知识．恶伴党。尔时。世尊即说偈言\n",
              "赞叹不放逸　　是则佛正教\n",
              "修禅不放逸　　逮得证诸漏\n",
              "佛说此经已。波斯匿王闻佛所说。欢喜随喜。作礼而去\n",
              "（一二三九）\n",
              "如是我闻\n",
              "一时。佛住舍卫国祇树给孤独园\n",
              "时。波斯匿王独静思惟。作是念。颇有一法修习多修习。得现法愿满足．后世愿满足．现法后世愿满足不。作是念已。往诣佛所。稽首佛足。退坐一面。白佛言。世尊。我独静思惟。作是念。颇有一法修习多修习。得现法愿满足．得后世愿满足．现法后世愿满足不\n",
              "佛告波斯匿王。如是。大王。如是。大王。有一法修习多修习。得现法愿满足．得后世愿满足．得现法后世愿满足。谓不放逸善法。不放逸善法修习多修习。得现法愿满足．得后世愿满足．得现法后世愿满足\n",
              "大王。譬如世间所作粗业。彼一切皆依于地而得建立。不放逸善法亦复如是。修习多修习。得现法愿满足．得后世愿满足．得现法后法愿满足。如力。如是种子．根．坚。陆水足行。师子．舍宅。亦如是说。是故。大王。当住不放逸。当依不放逸。住不放逸．依不放逸已。夫人当作是念。大王住不放逸．依不放逸。我今亦当如是住不放逸．依不放逸。如是夫人。如是大臣．太子．猛将亦如是。国土人民应当念。大王住不放逸．依不放逸。夫人．太子．大臣．猛将住不放逸．依不放逸。我等亦应如是住不放逸．依不放逸。大王。若住不放逸．依不放逸者。则能自护。夫人．婇女亦能自保。仓藏财宝增长丰实。尔时。世尊即说偈言\n",
              "称誉不放逸　　毁呰放逸者\n",
              "帝释不放逸　　能主忉利天\n",
              "称誉不放逸　　毁呰放逸者\n",
              "不放逸具足　　摄持于二义\n",
              "一者现法利　　二后世亦然\n",
              "是名无间等　　甚深智慧者\n",
              "佛说此经已。波斯匿王闻佛所说。欢喜随喜。作礼而去\n",
              "（一二四○）\n",
              "如是我闻\n",
              "一时。佛住舍卫国祇树给孤独园\n",
              "时。波斯匿王独静思惟。作是念。此有三法。一切世间所不爱念。何等为三。谓老．病．死。如是三法。一切世间所不爱念。若无此三法世间所不爱者。诸佛世尊不出于世。世间亦不知有诸佛如来所觉知法为人广说。以有此三法世间所不爱念。谓老．病．死故。诸佛如来出兴于世。世间知有诸佛如来所觉知法广宣说者。波斯匿王作是念已。来诣佛所。稽首佛足。退坐一面。以其所念。广白世尊\n",
              "佛告波斯匿王。如是。大王。如是。大王。此有三法。世间所不爱念。谓老．病．死。乃至世间知有如来所觉知法为人广说。尔时。世尊复说偈言\n",
              "王所乘宝车　　终归有朽坏\n",
              "此身亦复然　　迁移会归老\n",
              "唯如来正法　　无有衰老相\n",
              "禀斯正法者　　永到安隐处\n",
              "但凡鄙衰老　　丑弊恶形类\n",
              "衰老来践蹈　　迷魅愚夫心\n",
              "若人寿百岁　　常虑死随至\n",
              "老病竞追逐　　伺便辄加害\n",
              "佛说此经已。波斯匿王闻佛所说。欢喜随喜。作礼而去\n"
            ]
          },
          {
            "id": 47,
            "level": 3,
            "title": "第四十七卷",
            "brief": "",
            "media": "858-47.m4a",
            "page": [
              "（一二四一）\n",
              "如是我闻\n",
              "一时。佛住舍卫国祇树给孤独园\n",
              "时。给孤独长者来诣佛所。稽首佛足。退坐一面。白佛言。世尊。若有人在我舍者。皆得净信。诸在我舍而命终者。皆得生天\n",
              "佛言。善哉。善哉。长者。是深妙说。是一向受。于大众中作师子吼言。在我舍者。皆得净信。及其命终。皆生天上。有何大德神力比丘为汝说言。凡在汝舍命终者。皆生天上耶\n",
              "长者白佛。不也。世尊\n",
              "复问。云何。为比丘尼．为诸天．为从我所面前闻说\n",
              "长者白佛。不也。世尊\n",
              "云何。长者。汝缘自知见。知在我舍命终者。皆生天上耶\n",
              "长者白佛。不也。世尊\n",
              "佛告长者。汝既不从大德神力比丘所闻。非比丘尼．非诸天。又不从我面前闻说。复不缘自见知。若有诸人于我舍命终者。皆生天上。汝今何由能作如是甚深妙说。作一向受。于大众中作师子吼。而作是言。有人于我舍命终者。皆生天上\n",
              "长者白佛。无有比丘大德神力而来告我。如上广说。乃至悉皆生天。世尊。然我有众生主怀妊之时。我即教彼。为其子故。归佛．归法．归比丘僧。及其生已。复教三归。及生知见。复教持戒。设复婢使．下贱客人怀妊及生。亦如是教。若人卖奴婢者。我辄往彼语言。贤者。我欲买人。汝当归佛．归法．归比丘僧。受持禁戒。随我教者。辄授五戒。然后随价而买。不随我教。则所不取。若复止客。若佣作人。亦复先要受三归五戒。然后受之。若复有来求为弟子。若复乞贷举息。我悉要以三归五戒。然后受之。又复我舍供养佛及比丘僧时。称父母名。兄弟．妻子．宗亲．知识．国王．大臣．诸天．龙神。若存若亡。沙门．婆罗门．内外眷属．下至仆使。皆称其名。而为咒愿。又从世尊闻称名咒愿因缘。皆得生天。或因园田布施．或因房舍．或因床卧具．或因常施．或施行路。下至一抟施与众生。此诸因缘。皆生天上\n",
              "佛言。善哉。善哉。长者。汝以信心。故能作是说。如来于彼有无上知见。审知汝舍有人命终。皆悉生天\n",
              "尔时。给孤独长者闻佛所说。欢喜随喜。作礼而去\n",
              "（一二四二）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。当恭敬住。常当系心。常当畏慎。随他自在诸修梵行上．中．下座。所以者何。若有比丘不恭敬住。不系心。不畏慎。不随他自在诸修梵行上．中．下座。而欲令威仪足者。无有是处。不备威仪。欲令学法满者。无有是处。学法不满。欲令戒身．定身．慧身．解脱身．解脱知见身具足者。无有是处。解脱知见不满足。欲令得无余涅槃者。无有是处\n",
              "如是。比丘。当勤恭敬．系心．畏慎。随他德力诸修梵行上．中．下座。而威仪具足者。斯有是处。威仪具足已。而学法具足者。斯有是处。学法备足已。而戒身．定身．慧身．解脱身．解脱知见身具足者。斯有是处。解脱知见身具足已。得无余涅槃者。斯有是处。是故。比丘。当勤恭敬．系心．畏慎。随他德力诸修梵行上．中．下座。威仪满足。乃至无余涅槃。当如是学\n",
              "佛说此经已。诸比丘闻佛所说。欢喜奉行\n",
              "（一二四三）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。有二净法。能护世间。何等为二。所谓惭．愧。假使世间无此二净法者。世间亦不知有父母．兄弟．姊妹．妻子．宗亲．师长尊卑之序。颠倒浑乱。如畜生趣。以有二种净法。所谓惭．愧。是故世间知有父母。乃至师长尊卑之序。则不浑乱。如畜生趣\n",
              "尔时。世尊即说偈言\n",
              "世间若无有　　惭愧二法者\n",
              "违越清净道　　向生老病死\n",
              "世间若成就　　惭愧二法者\n",
              "增长清净道　　永闭生死门\n",
              "佛说此经已。诸比丘闻佛所说。欢喜奉行\n",
              "（一二四四）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。有烧燃法．不烧燃法。谛听。善思。当为汝说\n",
              "云何烧燃法。若男．若女犯戒行恶不善法。身恶行成就。口．意恶行成就。若彼后时疾病困苦。沉顿床褥。受诸苦毒。当于尔时。先所行恶悉皆忆念。譬如大山。日西影覆。如是众生先所行恶。身．口．意业诸不善法。临终悉现。心乃追悔。咄哉。咄哉。先不修善。但行众恶。当堕恶趣。受诸苦毒。忆念是已。心生烧燃。心生变悔。心生悔已。不得善心。命终后世。亦不善心相续生。是名烧燃法\n",
              "云何不烧燃。若男子．女人受持净戒。修真实法。身善业成就。口．意善业成就。临寿终时。身遭苦患。沉顿床褥。众苦触身。彼心忆念先修善法。身善行。口．意善行成就。当于尔时。攀缘善法。我作如是身．口．意善。不为众恶。当生善趣。不堕恶趣。心不变悔。不变悔故。善心命终。后世续善。是名不烧燃法\n",
              "尔时。世尊即说偈言\n",
              "已种烧燃业　　依于非法活\n",
              "乘斯恶业行　　必生地狱中\n",
              "等活及黑绳　　众合二叫呼\n",
              "烧燃极烧燃　　无泽大地狱\n",
              "是八大地狱　　极苦难可过\n",
              "恶业种种故　　各别十六处\n",
              "四周开四门　　中间量悉等\n",
              "铁为四周板　　四门扇亦铁\n",
              "铁地盛火燃　　其焰普周遍\n",
              "纵广百由旬　　焰焰无间息\n",
              "调伏非诸行　　考治强梁者\n",
              "长夜加楚毒　　其苦难可见\n",
              "见者生恐怖　　悚栗身毛竖\n",
              "堕彼地狱时　　足上头向下\n",
              "止圣柔和心　　修行梵行者\n",
              "于此贤圣所　　轻心起非义\n",
              "及杀害众生　　堕斯热地狱\n",
              "宛转于火中　　犹如火炙鱼\n",
              "苦痛号叫呼　　如群战象声\n",
              "大火自然生　　斯由自业故\n",
              "佛说此经已。诸比丘闻佛所说。欢喜奉行\n",
              "（一二四五）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。舍身恶行者。能得身恶行断。不得身恶行断者。我不说彼舍身恶行。以彼能得身恶行断故。是故我说彼舍身恶行。身恶行者。不以义饶益安乐。众生离身恶行。以义饶益。得安乐故。是故我说舍身恶行。口．意恶行亦如是说\n",
              "佛说此经已。诸比丘闻佛所说。欢喜奉行\n",
              "（一二四六）\n",
              "如是我闻\n",
              "一时。佛住王舍城金师住处\n",
              "尔时。世尊告诸比丘。如铸金者。积聚沙土。置于槽中。然后以水灌之。粗上烦恼。刚石坚块随水而去。犹有粗沙缠结。复以水灌。粗沙随水流出。然后生金。犹为细沙．黑土之所缠结。复以水灌。细沙．黑土随水流出。然后真金纯净无杂。犹有似金微垢。然后金师置于炉中。增火鼓韛。令其融液。垢秽悉除。然其生金犹故。不轻．不软．光明不发。屈伸则断。彼炼金师．炼金弟子复置炉中。增火鼓韛。转侧陶炼。然后生金轻软光泽。屈伸不断。随意所作钗．铛．镮．钏诸庄严具\n",
              "如是。净心进向比丘粗烦恼缠．恶不善业．诸恶邪见渐断令灭。如彼生金。淘去刚石坚块\n",
              "复次。净心进向比丘除次粗垢。欲觉．恚觉．害觉。如彼生金除粗沙砾\n",
              "复次。净心进向比丘次除细垢。谓亲里觉．人众觉．生天觉。思惟除灭。如彼生金除去尘垢．细沙．黑土\n",
              "复次。净心进向比丘有善法觉。思惟除灭。令心清净。犹如生金除去金色相似之垢。令其纯净\n",
              "复次。比丘于诸三昧有行所持。犹如池水周匝岸持。为法所持。不得寂静胜妙。不得息乐。尽诸有漏。如彼金师．金师弟子陶炼生金。除诸垢秽。不轻．不软．不发光泽。屈伸断绝。不得随意成庄严具\n",
              "复次。比丘得诸三昧。不为有行所持。得寂静胜妙。得息乐道。一心一意。尽诸有漏。如炼金师．炼金师弟子陶炼生金。令其轻软．不断．光泽。屈伸随意\n",
              "复次。比丘离诸觉观。乃至得第二．第三．第四禅。如是正受。纯一清净。离诸烦恼。柔软真实不动。于彼彼入处。欲求作证悉能得证。如彼金师陶炼生金。极令轻软．光泽．不断。任作何器。随意所欲。如是。比丘三昧正受。乃至于诸入处悉能得证\n",
              "佛说此经已。时。诸比丘闻佛所说。欢喜奉行\n",
              "（一二四七）\n",
              "如是我闻\n",
              "一时。佛住王舍城迦兰陀竹园\n",
              "尔时。世尊告诸比丘。应当专心方便。随时思惟三相。云何为三。随时思惟止相。随时思惟举相。随时思惟舍相。若比丘一向思惟止相。则于是处其心下劣。若复一向思惟举相。则于是处掉乱心起。若复一向思惟舍相。则于是处不得正定。尽诸有漏\n",
              "以彼比丘随时思惟止相。随时思惟举相。随时思惟舍相故。心则正定。尽诸有漏。如巧金师．金师弟子以生金着于炉中增火。随时扇韛。随时水洒。随时俱舍。若一向鼓韛者。即于是处生金焦尽。一向水洒。则于是处。生金坚强。若一向俱舍。则于是处生金不熟。则无所用。是故。巧金师．金师弟子于彼生金随时鼓韛。随时水洒。随时两舍。如是生金。得等调适。随事所用。如是。比丘。专心方便。时时思惟。忆念三相。乃至漏尽\n",
              "佛说是经已。诸比丘闻佛所说。欢喜奉行\n",
              "（一二四八）\n",
              "如是我闻\n",
              "一时。佛住王舍城迦兰陀竹园\n",
              "尔时。世尊告诸比丘。过去世时。摩竭提国有牧牛者。愚痴无慧。夏末秋初。不善观察恒水此岸。亦不善观恒水彼岸。而驱群牛峻岸而下。峻岸而上。中间洄澓。多起患难。诸比丘。过去世时。摩竭提国有牧牛人。不愚不痴者。有方便慧。夏末秋初。能善观察恒水此岸。亦善观察恒水彼岸。善度其牛。至平博山谷好水草处。彼初度时。先度大牛能领群者。断其急流。次驱第二多力少牛。随后而度。然后第三驱羸小者。随逐下流。悉皆次第安隐得度。新生犊子爱恋其母。亦随其后。得度彼岸\n",
              "如是。比丘。我说斯譬。当知其义。彼摩竭提牧牛者。愚痴无慧。彼诸六师富兰那等亦复如是。习诸邪见。向于邪道。如彼牧牛人愚痴无慧。夏末秋初。不善观察此岸彼岸。高峻山崄。从峻岸下。峻岸而上。中间洄澓。多生患难。如是六师富兰那等愚痴无慧。不观此岸。谓于此世。不观彼岸。谓于他世。中间洄澓。谓境诸魔。自遭苦难。彼诸见者。习其所学。亦遭患难\n",
              "彼摩竭提善牧牛者。不愚不痴。有方便慧。谓如来．应．等正觉。如牧牛者善观此岸。善观彼岸。善度其牛。于平博山谷。先度大牛能领群者。横截急流。安度彼岸。如是我声闻能尽诸漏。乃至自知不受后有。横截恶魔世间贪流。安隐得度生死彼岸\n",
              "如摩竭提国善牧牛者。次度第二多力少牛。截流横度。如是我诸声闻断五下分结。得阿那含。于彼受生。不还此世。亦复断截恶魔贪流。安隐得度生死彼岸\n",
              "如摩竭提国善牧牛者。驱其第三羸小少牛。随其下流。安隐得度。如是我声闻断三结。贪．恚．痴薄。得斯陀含。一来此世。究竟苦边。横截于彼恶魔贪流。安隐得度生死彼岸\n",
              "如摩竭提国善牧牛者。新生犊子爱恋其母。亦随得度。如是我声闻断三结。得须陀洹。不堕恶趣。决定正向三菩提。七有天人往生。究竟苦边。断截恶魔贪流。安隐得度生死彼岸\n",
              "尔时。世尊即说偈言\n",
              "此世及他世　　明智善显现\n",
              "诸魔得未得　　乃至于死魔\n",
              "一切悉知者　　三藐三佛智\n",
              "断截诸魔流　　破坏令消亡\n",
              "开示甘露门　　显现正真道\n",
              "心常多欣悦　　逮得安隐处\n",
              "佛说此经已。诸比丘闻佛所说。欢喜奉行\n",
              "（一二四九）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。若牧牛人成就十一法者。不能令牛增长。亦不能拥护大群牛。令等安乐。何等为十一。谓不知色．不知相．不去虫．不能覆护其疮．不能起烟．不知择路．不知择处．不知度处．不知食处．尽[(壳-一)/牛]其乳．不善料理能领群者。是名十一法成就。不能党护大群牛\n",
              "如是。比丘成就十一法者。不能自安。亦不安他。何等为十一。谓不知色．不知相．不能除其害虫．不覆其疮．不能起烟．不知正路．不知止处．不知度处．不知食处．尽[(壳-一)/牛]其乳．若有上座多闻耆旧。久修梵行。大师所叹。不向诸明智修梵行者称誉其德。悉令宗敬．奉事．供养\n",
              "云何名不知色。诸所有色。彼一切四大。及四大造。是名为色不如实知\n",
              "云何不知相。事业是过相。事业是慧相。是不如实知。是名不知相\n",
              "云何名不知去虫。所起欲觉能安。不离．不觉．不灭。所起嗔恚．害觉能安。不离。不觉．不灭。是名不去虫\n",
              "云何不覆疮。谓眼见色。随取形相。不守眼根。世间贪忧。恶不善法。心随生漏。不能防护。耳．鼻．舌．身．意根亦复如是。是名不覆其疮\n",
              "云何不起烟。如所闻。如所受法。不能为人分别显示。是名不起烟\n",
              "云何不知正道。八正道及圣法．律是名为道。彼不如实知。是名不知道\n",
              "云何不知止处。谓于如来所知法。不得欢喜．悦乐．胜妙．出离．饶益。是名不知止处\n",
              "云何不知度处。谓彼不知修多罗．毗尼．阿毗昙。不随时往到其所。咨问请受。云何为善。云何不善。云何有罪。云何无罪。作何等法为胜非恶。于隐密法不能开发。于显露法不能广问。于甚深句义自所知者。不能广宣显示。是名不知度处\n",
              "云何不知放牧处。谓四念处及贤圣法．律是名放牧处。于此不如实知。是名不知放牧处\n",
              "云何为尽[(壳-一)/牛]其乳。彼刹利．婆罗门长者自在施与衣被．饮食．床卧．医药．资生众具。彼比丘受者不知限量。是名尽[(壳-一)/牛]其乳\n",
              "云何为上座大德多闻耆旧。乃至不向诸胜智梵行者所称其功德。令其宗重承事供养。令得悦乐。谓比丘不称彼上座。乃至令诸智慧梵行者往诣其所。以随顺身．口．意业承望奉事。是名不于上座多闻耆旧。乃至令智慧梵行往诣其所。承望奉事。令得悦乐\n",
              "彼牧牛者成就十一法。堪能令彼群牛增长。拥护群牛。令其悦乐。何等为十一。谓知色．知相。如上清净分说。乃至能领群者。随时料理。令得安乐。是名牧牛者十一事成就。能令群牛增长拥护。令得安乐。如是。比丘成就十一法者。能自安乐。亦能安他。何等十一。谓知色．知相。乃至十一如清净分广说。是名比丘十一事成就。自安安他\n",
              "佛说此经已。诸比丘闻佛所说。欢喜奉行\n",
              "（一二五○）\n",
              "如是我闻\n",
              "一时。佛在拘萨罗人间游行。至一奢能伽罗聚落。住一奢能伽罗林中\n",
              "时。有尊者那提迦。旧住一奢能伽罗聚落。一奢能伽罗聚落沙门．婆罗门闻沙门瞿昙拘萨罗国人间游行。至一奢能伽罗聚落。住一奢能伽罗林中。闻已。各办一釜食。着门边。作是念。我先供养世尊。我先供养善逝。各各高声大声。作如是唱\n",
              "尔时。世尊闻园林内有多人众高声大声。语尊者那提伽。何因．何缘园林内有众多人高声大声唱说之声\n",
              "尊者那提伽白佛言。世尊。此一奢能伽罗聚落诸刹利．婆罗门长者闻世尊住此林中。各作一釜食置园林内。各自唱言。我先供养世尊。我先供养善逝。以是故。于此林中多人高声大声唱说之声。唯愿世尊当受彼食\n",
              "佛告那提伽。莫以利我。我不求利。莫以称我。我不求称。那提伽。若于如来。如是便得出要．远离．寂灭．等正觉乐者。则于彼彼所起利乐。若味若求。那提伽。唯我于此像类得出要．远离．寂灭．等正觉乐。不求而得。不苦而得。于何彼彼所起利乐。若味若求。那提伽。汝等于如是像类色不得出要．远离．寂灭．等正觉乐故。不得不求之乐．不苦之乐。那提迦。天亦不得如是像类出要．远离．寂灭．等正觉乐．不求之乐．不苦之乐。唯有我得如是像类出要．远离．寂灭．等正觉乐．不求之乐．不苦之乐。于何彼彼所起利乐。若味若求\n",
              "那提伽白佛言。世尊。我今欲说譬\n",
              "佛告那提伽。宜知是时\n",
              "那提迦白佛言。世尊。譬如天雨。水流顺下。随其彼彼世尊住处。于彼彼处刹利．婆罗门长者信敬奉事。以世尊戒德清净。正见真直。是故。我今作如是说。唯愿世尊哀受彼请\n",
              "佛告那提伽。莫以利我。我不求利。乃至云何于彼彼所起利乐。有味有求。那提迦。我见比丘食好食已。仰腹而卧。急喘长息。我见已。作是思惟。如此长老不得出要．远离．寂灭．等正觉乐．不求之乐．不苦之乐。复次。那提迦。我见此有二比丘食好食已。饱腹喘息。偃阐而行。我作是念。非彼长老能得出要．远离．寂灭．等正觉之乐．不求之乐．不苦之乐\n",
              "那提迦。我见众多比丘食好食已。从园至园。从房至房。从人至人。从群聚至群聚。我见是已。而作是念。非彼长老如是能得出要．远离．寂灭．等正觉乐．不求之乐．不苦之乐。我得如是像类出要．远离．寂灭．等正觉乐．不求之乐．不苦之乐\n",
              "复次。那提迦。我于一时随道行。见有比丘于前远去。复有比丘于后来亦远。我于尔时。闲静无为。亦无有便利之劳。所以者何。依于食饮。乐着滋味。故有便利。此则为依。观五受阴生灭。而厌离住。此则为依。于六触入处观察集灭。厌离而住。此则为依。于群聚之乐勤习群聚。厌于远离。是则为依。乐修远离。则勤于远离。厌离群聚。是则为依。是故。那提迦。当如是学。于五受阴观察生灭。于六触入处观察集灭。乐于远离。精勤远离。当如是学\n",
              "佛说此经已。尊者那提迦闻佛所说。欢喜随喜。作礼而去\n",
              "（一二五一）\n",
              "如是我闻\n",
              "一时。佛在拘萨罗人间游行。至那楞伽罗聚落。如上广说。乃至彼彼所起求利\n",
              "佛告那提迦。我见聚落边有精舍。有比丘坐禅。我见已。作如是念。今此尊者聚落人。此或沙弥。来往声响作乱。障其禅思。觉其正受。于不到欲到．不获欲获．不证欲证而作留难。那提迦。我不喜彼比丘住聚落精舍\n",
              "那提迦。我见比丘住空闲处。仰卧吁咄。我见是已。而作是念。令彼比丘觉寤睡眠。思空闲想。那提迦。我亦不喜如是比丘住空闲处\n",
              "那提迦。我复见比丘住空闲处。摇身坐睡。见已。作是念。今此比丘于睡觉寤。不定得定。定心者得解脱。是故。那提迦。我不喜如是比丘住空闲处\n",
              "那提迦。我复见比丘住空闲处。端坐正受。我见已。作是念。令此比丘不解脱者。疾得解脱。已解脱者。令自防护。使不退失。那提迦。我喜如是比丘住空闲处\n",
              "那提迦。我复见比丘住空闲处。彼于后时。远离空处集舍床卧具。还入聚落受床卧具。那提迦。我亦不喜如是比丘还入聚落\n",
              "复次。那提迦。我见比丘住聚落精舍。名闻大德能感财利．衣被．饮食．汤药．众具。彼于后时。集舍利养聚落床座。至于空闲。床卧安止。那提迦。我喜如是比丘集舍利养聚落床卧。住于空闲。那提迦。比丘当如是学\n",
              "佛说此经已。那提迦比丘欢喜随喜。作礼而去\n",
              "（一二五二）\n",
              "如是我闻\n",
              "一时。佛住鞞舍离国猕猴池侧重阁讲堂\n",
              "尔时。世尊告诸比丘。诸离车子常枕木枕。手足龟坼。疑畏莫令摩竭陀王阿阇世毗提希子得其间便。是故。常自儆策。不放逸住。以彼不放逸住故。摩竭陀王阿阇世毗提希子不能伺求得其间便。于未来世。不久。诸离车子恣乐无事。手足柔软。缯纩为枕。四体安卧。日出不起。放逸而住。以放逸住故。摩竭陀王阿阇世毗提希子得其间便\n",
              "如是。比丘精勤方便。坚固堪能。不舍善法。肌肤损瘦。筋连骨立。精勤方便。不舍善法。乃至未得所应得者。不舍精进。常摄其心。不放逸住。以不放逸住故。魔王波旬不得其便\n",
              "当来之世。有诸比丘恣乐无事。手足柔软。缯纩为枕。四体安卧。日出不起。放逸而住。以放逸住故。恶魔波旬伺得其便。是故。比丘。当如是学。精勤方便。乃至不得未得。不舍方便\n",
              "佛说此经已。诸比丘闻佛所说。欢喜奉行\n",
              "（一二五三）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。譬如士夫晨朝以三百釜食惠施众生。日中．日暮亦复如是。第二士夫。时节须臾。于一切众生修习慈心。乃至如[(壳-一)/牛]牛乳顷。比先士夫惠施功德所不能及。百分千分巨亿万分。算数譬类不得为比。是故。比丘。当作是学。时节须臾。于一切众生修习慈心。下至如[(壳-一)/牛]牛乳顷\n",
              "佛说此经已。诸比丘闻佛所说。欢喜奉行\n",
              "（一二五四）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。譬如人家多女人少男子。当知是家易为盗贼之所劫夺。如是善男子．善女人。不能数数下至如[(壳-一)/牛]牛乳顷。于一切众生修习慈心。当知是人易为诸恶鬼神所欺\n",
              "譬如人家多男子少女人。不为盗贼数数劫夺。如是。善男子数数下至如[(壳-一)/牛]牛乳顷。于一切众生修习慈心。不为诸恶鬼神所欺。是故。诸比丘。常当随时数数下至如[(壳-一)/牛]牛乳顷。修习慈心\n",
              "佛说此经已。诸比丘闻佛所说。欢喜奉行\n",
              "（一二五五）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。譬如有人有匕手剑。其刃广利。有健士夫言。我能以手以拳椎打汝剑。令其摧碎。诸比丘。彼健士夫当能以手以拳椎打彼剑。令摧碎不\n",
              "比丘白佛。不能。世尊。彼匕手剑其刃广利。非彼士夫能以手以拳椎打碎折。正足自困\n",
              "如是。比丘。若沙门．婆罗门下至如[(壳-一)/牛]牛乳顷。于一切众生修习慈心。若有诸恶鬼神欲往伺求其短。不能得其间便。正可反自伤耳。是故。诸比丘。当如是学。数数下至如[(壳-一)/牛]牛乳顷。修习慈心\n",
              "佛说此经已。诸比丘闻佛所说。欢喜奉行\n",
              "（一二五六）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊以爪抄土。告诸比丘。于意云何。我爪上土多。为大地土多\n",
              "比丘白佛。世尊。爪上土甚少少耳。其大地土无量无数。不可为比\n",
              "佛告诸比丘。如是。众生能数数下至弹指顷。于一切众生修习慈心者。如甲上土耳。其诸众生不能数数下至如弹指顷。于一切众生修习慈心者。如大地土。是故。诸比丘。常当数数于一切众生修习慈心\n",
              "佛说此经已。诸比丘闻佛所说。欢喜奉行\n",
              "（一二五七）\n",
              "如是我闻\n",
              "一时。佛住鞞舍离国猕猴池侧重阁讲堂\n",
              "尔时。世尊告诸比丘。一切行无常。不恒．不安。是变易法。诸比丘。常当观察一切诸行。修习厌离．不乐．解脱\n",
              "时。有异比丘从座起。整衣服。为佛作礼。右膝着地。合掌白佛。寿命迁灭。迟速如何\n",
              "佛告比丘。我则能说。但汝欲知者难\n",
              "比丘白佛。可说譬不\n",
              "佛言。可说\n",
              "佛告比丘。有四士夫手执强弓。一时放发。俱射四方。有一士夫及箭未落。接取四箭。云何。比丘。如是士夫为捷疾不\n",
              "比丘白佛。捷疾。世尊\n",
              "佛告比丘。此接箭士夫虽复捷疾。有地神天子倍疾于彼。虚空神天倍疾地神。四王天子来去倍疾于虚空神天。日月天子复倍捷疾于四王天。导日月神复倍捷疾于日月天子。诸比丘。命行迁变倍疾于彼导日月神。是故。诸比丘。当勤方便。观察命行无常迅速如是\n",
              "佛说此经已。诸比丘闻佛所说。欢喜奉行\n",
              "（一二五八）\n",
              "如是我闻\n",
              "一时。佛住波罗[木*奈]国仙人住处鹿野苑中\n",
              "尔时。世尊告诸比丘。过去世时。有一人名陀舍罗诃。彼陀舍罗诃有鼓名阿能诃。好声．美声．深声。彻四十里。彼鼓既久。处处裂坏。尔时。鼓士裁割牛皮。周匝缠缚。虽复缠缚。鼓犹无复高声．美声．深声。彼于后时。转复朽坏。皮大剥落。唯有聚木\n",
              "如是。比丘。修身．修戒．修心．修慧。以彼修身．修戒．修心．修慧故。于如来所说修多罗甚深明照。难见难觉。不可思量。微密决定。明智所知。彼则顿受．周备受。闻其所说。欢喜崇习。出离饶益。当来比丘不修身．不修戒．不修心．不修慧。闻如来所说修多罗甚深明照空相应随顺缘起法。彼不顿受持。不至到受。闻彼说者。不欢喜崇习。而于世间众杂异论．文辞绮饰．世俗杂句。专心顶受。闻彼说者。欢喜崇习。不得出离饶益。于彼如来所说甚深明照空相要法随顺缘起者。于此则灭。犹如彼鼓。朽故坏裂。唯有聚木。是故。诸比丘。当勤方便修身．修戒．修心．修慧。于如来所说甚深明照空相要法随顺缘起。顿受．遍受。闻彼说者。欢喜崇习。出离饶益\n",
              "佛说此经已。诸比丘闻佛所说。欢喜奉行\n",
              "（一二五九）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。譬如铁丸投着火中。与火同色。盛着劫贝绵中。云何。比丘。当速燃不\n",
              "比丘白佛。如是。世尊\n",
              "佛告比丘。愚痴之人依聚落住。晨朝着衣持钵。入村乞食。不善护身。不守根门。心不系念。若见年少女人。不正思惟。取其色相。起贪欲心。欲烧其心。欲烧其身。身心烧已。舍戒退减。是愚痴人长夜当得非义饶益。是故。比丘。当如是学。善护其身。守护根门。系念。入村乞食。当如是学\n",
              "佛说此经已。诸比丘闻佛所说。欢喜奉行\n",
              "（一二六○）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。过去世时。有一猫狸。饥渴羸瘦。于孔穴中伺求鼠子。若鼠子出。当取食之。有时鼠子出穴游戏。时。彼猫狸疾取吞之。鼠子身小。生入腹中。入腹中已。食其内藏。食内藏时。猫狸迷闷。东西狂走。空宅．塳间。不知何止。遂至于死\n",
              "如是。比丘。有愚痴人依聚落住。晨朝着衣持钵。入村乞食。不善护身。不守根门。心不系念。见诸女人。起不正思惟。而取色相。发贪欲心。贪欲发已。欲火炽燃。烧其身心。烧身心已。驰心狂逸。不乐精舍．不乐空闲．不乐树下。为恶不善心侵食内法。舍戒退减。此愚痴人长夜常得不饶益苦。是故。比丘。当如是学。善护其身。守诸根门。系心正念。入村乞食。当如是学\n",
              "佛说此经已。诸比丘闻佛所说。欢喜奉行\n",
              "（一二六一）\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。譬如木杵。常用不止。日夜消减。如是。比丘。若沙门．婆罗门从本以来。不闭根门。食不知量。初夜．后夜不勤觉悟修习善法。当知是辈终日损减。不增善法。如彼木杵\n",
              "诸比丘。譬如优钵罗．钵昙摩．拘牟头．分陀利生于水中。长于水中。随水增长。如是。沙门．婆罗门善闭根门。饮食知量。初夜．后夜精勤觉悟。当知是等善根功德日夜增长。终不退减。当如是学。善闭根门。饮食知量。初夜．后夜精勤觉悟。功德善法日夜增长。当如是学\n",
              "佛说此经已。诸比丘闻佛所说。欢喜奉行\n",
              "（一二六二）\n",
              "如是我闻\n",
              "一时。佛住王舍城迦兰陀竹园。尔时。世尊于后夜时闻野狐鸣\n",
              "尔时。世尊夜过天明。于大众前敷座而坐。告诸比丘。汝等后夜时闻野狐鸣不\n",
              "诸比丘白佛。如是。世尊\n",
              "佛告诸比丘。有一愚痴人作如是念。令我受身得如是形类。作如是声。此愚痴人欲求如是像类处所受生。何足不得。是故。比丘。汝等但当精勤方便。求断诸有。莫作方便。增长诸有。当如是学\n",
              "佛说此经已。诸比丘闻佛所说。欢喜奉行\n",
              "（一二六三）\n",
              "如是我闻\n",
              "一时。佛住王舍城迦兰陀竹园\n",
              "尔时。世尊告诸比丘。我不赞叹受少有身。况复多受。所以者何。受有者苦。譬如粪屎。少亦臭秽。何况于多。如是诸有。少亦不叹。乃至刹那。况复于多。所以者何。有者。苦故。是故。比丘。当如是学。断除诸有。莫增长有。当如是学\n",
              "佛说此经已。诸比丘闻佛所说。欢喜奉行\n",
              "（一二六四）\n",
              "如是我闻\n",
              "一时。佛住王舍城迦兰陀竹园。尔时。世尊夜后分时闻野狐鸣\n",
              "是夜过已。于大众前敷座而坐。告诸比丘。汝等于夜后分闻野狐鸣不\n",
              "比丘白佛。如是。世尊\n",
              "佛告比丘。彼野狐者。疥疮所困。是故鸣唤。若能有人为彼野狐治疥疮者。野狐必当知恩报恩。而今有一愚痴之人。无有知恩报恩。是故。诸比丘。当如是学。知恩报恩。其有小恩尚报。终不忘失。况复大恩\n",
              "佛说此经已。诸比丘闻佛所说。欢喜奉行\n",
              "（一二六五）\n",
              "如是我闻\n",
              "一时。佛住王舍城迦兰陀竹园。尔时。有尊者跋迦梨住王舍城金师精舍。疾病困苦。尊者富邻尼瞻视供养\n",
              "时。跋迦梨语富邻尼。汝可诣世尊所。为我稽首礼世尊足。问讯世尊少病少恼．起居轻利．安乐住不。言。跋迦梨住金师精舍。疾病困笃。委积床褥。愿见世尊。疾病困苦。气力羸惙。无由奉诣。唯愿世尊降此金师精舍。以哀愍故\n",
              "时。富邻尼受跋迦梨语已。诣世尊所。稽首礼足。退住一面。白佛言。世尊。尊者跋迦梨稽首世尊足。问讯世尊少病少恼．起居轻利．安乐住不\n",
              "世尊答言。令彼安乐\n",
              "富邻尼白佛言。世尊。尊者跋迦梨住金师精舍。疾病困笃。委在床褥。愿见世尊。无有身力来诣世尊。善哉。世尊。诣金师精舍。以哀愍故\n",
              "尔时。世尊默然听许。时。富邻尼知世尊听许已。礼足而去\n",
              "尔时。世尊晡时从禅觉。往诣金师精舍。至跋迦梨住房。跋迦梨比丘遥见世尊。从床欲起\n",
              "佛告跋迦梨。且止。勿起\n",
              "世尊即坐异床。语跋迦梨。汝心堪忍此病苦不。汝身所患。为增．为损\n",
              "跋迦梨白佛。如前又摩比丘修多罗广说。世尊。我身苦痛。极难堪忍。欲求刀自杀。不乐苦生\n",
              "佛告跋迦梨。我今问汝。随意答我。云何。跋迦梨。色是常耶。为非常耶\n",
              "跋迦梨答言。无常。世尊\n",
              "复问。若无常。是苦耶\n",
              "答言。是苦。世尊\n",
              "复问。跋迦梨。若无常．苦者。是变易法。于中宁有可贪．可欲不\n",
              "跋迦梨白佛。不也。世尊。受．想．行．识亦如是说\n",
              "佛告跋迦梨。若于彼身无可贪．可欲者。是则善终。后世亦善\n",
              "尔时。世尊为跋迦梨种种说法。示教照喜已。从座起去。即于彼夜。尊者跋迦梨思惟解脱。欲执刀自杀。不乐久生\n",
              "时。有二天身极端正。于后夜时诣世尊所。稽首礼足。退住一面。白佛言。世尊。尊者跋迦梨疾病困苦。思惟解脱。欲执刀自杀。不乐久生\n",
              "第二天言。彼尊者跋迦梨已于善解脱而得解脱。说此语已。俱礼佛足。即没不现\n",
              "尔时。世尊夜过晨朝。于大众前敷座而坐。告诸比丘。昨夜有二天子。形体端正。来诣我所。稽首作礼。退住一面。而作是言。尊者跋迦梨住金师精舍。疾病困苦。思惟解脱。欲执刀自杀。不乐久生。第二天言。尊者跋迦梨已于善解脱而得解脱。说此语已。稽首作礼。即没不现\n",
              "尔时。世尊告一比丘。汝当往诣尊者跋迦梨比丘所。语跋迦梨言。昨夜有二天来诣我所。稽首作礼。退住一面。语我言。尊者跋迦梨疾病困笃。思惟解脱。欲执刀自杀。不乐久生。第二天言。尊者跋迦梨于善解脱而得解脱。说此语已。即没不现。此是天语。佛复记汝。汝于此身不起贪欲。是则善终。后世亦善\n",
              "时。彼比丘受世尊教已。诣金师精舍跋迦梨房\n",
              "尔时。跋迦梨语侍病者。汝等持绳床。共举我身。着精舍外。我欲执刀自杀。不乐久生\n",
              "时。有众多比丘出房舍。露地经行。受使比丘诣众多比丘所。问众多比丘言。诸尊。跋迦梨比丘住在何所\n",
              "诸比丘答言。跋迦梨比丘告侍病者。令举绳床。出精舍外。欲执刀自杀。不乐久生。受使比丘即诣跋迦梨所\n",
              "跋迦梨比丘遥见使比丘来。语侍病者。下绳床着地。彼比丘疾来。似世尊使。彼侍病者即下绳床着地\n",
              "时。彼使比丘语跋迦梨。世尊有教及天有所说\n",
              "时。跋迦梨语侍病者。扶我着地。不可于床上受世尊教及天所说。时。侍病者即扶跋迦梨。下置于地\n",
              "时。跋迦梨言。汝可宣示世尊告敕及天所说\n",
              "使比丘言。跋迦梨。大师告汝。夜有二天来白我言。跋迦梨比丘疾病困笃。思惟解脱。欲执刀自杀。不乐久生。第二天言。跋迦梨比丘已于善解脱而得解脱。说此语已。即没不现。世尊复记说。汝善于命终。后世亦善\n",
              "跋迦梨言。尊者。大师善知所知。善见所见。彼二天者亦善知所知。善见所见。然我今日于色常．无常。决定无疑。无常者是苦。决定无疑。若无常．苦者。是变易法。于彼无有可贪．可欲。决定无疑。受．想．行．识亦复如是。然我今日疾病苦痛犹故随身。欲刀自杀。不乐久生。即执刀自杀\n",
              "时。使比丘供养跋迦梨死身已。还诣佛所。稽首礼足。退坐一面。白佛言。世尊。我以世尊所敕。具告尊者跋迦梨。彼作是言。大师善知所知。善见所见。彼二天者亦善知所知。善见所见。广说。乃至执刀自杀\n",
              "尔时。世尊告诸比丘。共诣金师精舍跋迦梨尸所。见跋迦梨死身。有远离之色。见已。语诸比丘。汝等见是跋迦梨比丘死身在地。有远离之色不\n",
              "诸比丘白佛。已见。世尊\n",
              "复告诸比丘。绕跋迦梨身。四面周匝。有闇冥之相围绕身不\n",
              "诸比丘白佛。已见。世尊\n",
              "佛告诸比丘。此是恶魔之像。周匝求觅跋迦梨善男子识神当生何处\n",
              "佛告诸比丘。跋迦梨善男子不住识神。以刀自杀\n",
              "尔时。世尊为彼跋迦梨说第一记\n",
              "佛说此经已。诸比丘闻佛所说。欢喜奉行\n",
              "（一二六六）\n",
              "如是我闻\n",
              "一时。佛住王舍城迦兰陀竹园。时。有尊者阐陀。住那罗聚落好衣庵罗林中。疾病困笃\n",
              "时。尊者舍利弗闻尊者阐陀在那罗聚落好衣庵罗林中。疾病困笃。闻已。语尊者摩诃拘絺罗。尊者知不。阐陀比丘在那罗聚落好衣庵罗林中疾病困笃。当往共看。摩诃拘絺罗默然许之\n",
              "时。尊者舍利弗与尊者摩诃拘絺罗共诣那罗聚落好衣庵罗林中。至尊者阐陀住房\n",
              "尊者阐陀遥见尊者舍利弗．尊者摩诃拘絺罗。凭床欲起\n",
              "尊者舍利弗语尊者阐陀。汝且莫起\n",
              "尊者舍利弗．尊者摩诃拘絺罗坐于异床。问尊者阐陀。云何。尊者阐陀。所患为可堪忍不。为增．为损。如前叉摩修多罗广说\n",
              "尊者阐陀言。我今身病。极患苦痛。难可堪忍。所起之病。但增无损。唯欲执刀自杀。不乐苦活\n",
              "尊者舍利弗言。尊者阐陀。汝当努力。莫自伤害。若汝在世。我当与汝来往周旋。汝若有乏。我当给汝如法汤药。汝若无看病人。我当看汝。必令适意。非不适意\n",
              "阐陀答言。我有供养。那罗聚落诸婆罗门长者悉见看视。衣被．饮食．卧具．汤药无所乏少。自有弟子修梵行者随意瞻病。非不适意。但我疾病苦痛逼身。难可堪忍。唯欲自杀。不乐苦生\n",
              "舍利弗言。我今问汝。随意答我。阐陀。眼及眼识．眼所识色。彼宁是我．异我．相在不\n",
              "阐陀答言。不也。尊者舍利弗\n",
              "复问。阐陀。耳．鼻．舌．身．意及意识．意识所识法。彼宁是我．异我．相在不\n",
              "阐陀答言。不也。尊者舍利弗\n",
              "复问。阐陀。汝于眼．眼识及色。为何所见．何所识．何所知故。言眼．眼识及色。非我．不异我．不相在\n",
              "阐陀答言。我于眼．眼识及色。见灭．知灭故。见眼．眼识及色。非我．不异我．不相在\n",
              "复问。阐陀。汝于耳．鼻．舌．身．意．意识及法。何所见．何所知故。于意．意识及法。见非我．不异我．不相在\n",
              "阐陀答言。尊者舍利弗。我于意．意识及法。见灭．知灭故。于意．意识及法。见非我．不异我．不相在。尊者舍利弗。然我今日身病苦痛。不能堪忍。欲以刀自杀。不乐苦生\n",
              "时。尊者摩诃拘絺罗语尊者阐陀。汝今当于大师修习正念。如所说句。有所依者。则为动摇。动摇者。有所趣向。趣向者。为不休息。不休息者。则随趣往来。随趣往来者。则有未来生死。有未来生死故。有未来出没。有未来出没故。则有生．老．病．死．忧．悲．苦恼。如是纯一苦聚集。如所说句。无所依者。则不动摇。不动摇者。得无趣向。无趣向者。则有止息。有止息故。则不随趣往来。不随趣往来。则无未来出没。无未来出没者。则无生．老．病．死．忧．悲．恼苦。如是纯大苦聚灭\n",
              "阐陀言。尊者摩诃拘絺罗。供养世尊事。于今毕矣。随顺善逝。今已毕矣。适意。非不适意。弟子所作。于今已作。若复有余弟子所作供养师者。亦当如是供养大师。适意。非不适意。然我今日身病苦痛。难可堪忍。唯欲以刀自杀。不乐苦生。尔时。尊者阐陀即于那罗聚落好衣庵罗林中以刀自杀\n",
              "时。尊者舍利弗供养尊者阐陀舍利已。往诣佛所。稽首礼足。退住一面。白佛言。世尊。尊者阐陀于那罗聚落好衣庵罗林中以刀自杀。云何。世尊。彼尊者阐陀当至何趣。云何受生。后世云何\n",
              "佛告尊者舍利弗。彼不自记说言。尊者摩诃拘絺罗。我供养世尊。于今已毕。随顺善逝。于今已毕。适意。非不适意。若复有余供养大师者。当如是作。适意。非不适意耶\n",
              "尔时。尊者舍利弗复问。世尊。彼尊者阐陀先于镇珍尼婆罗门聚落。有供养家．极亲厚家．善言语家\n",
              "佛告舍利弗。如是。舍利弗。正智．正善解脱善男子。有供养家．亲厚家．善言语家。舍利弗。我不说彼有大过。若有舍此身。余身相续者。我说彼等则有大过。若有舍此身已。余身不相续者。我不说彼有大过也。无大过故。于那罗聚落好衣庵罗林中以刀自杀\n",
              "如是。世尊为彼尊者阐陀说第一记\n",
              "佛说此经已。尊者舍利弗欢喜作礼而去\n"
            ]
          },
          {
            "id": 48,
            "level": 3,
            "title": "第四十八卷",
            "brief": "",
            "media": "858-48.m4a",
            "page": [
              "(一二六七)\n",
              "如是我闻\n",
              "一时。佛住舍卫国祇树给孤独园\n",
              "有一天子。容色绝妙。于后夜时来诣佛所。稽首佛足。退坐一面。身诸光明遍照祇树给孤独园\n",
              "时。彼天子白佛言。世尊。比丘。比丘度驶流耶\n",
              "佛言。如是。天子\n",
              "天子复问。无所攀缘。亦无所住。度驶流耶\n",
              "佛言。如是。天子\n",
              "天子复问。无所攀缘。亦无所住而度驶流。其义云何\n",
              "佛言。天子。我如是.如是抱。如是.如是直进。则不为水之所[漂*寸]。如是.如是不抱。如是.如是不直进。则为水所[漂*寸]。如是。天子。名为无所攀缘。亦无所住而度驶流\n",
              "时。彼天子复说偈言\n",
              "久见婆罗门逮得般涅槃\n",
              "一切怖已过永超世恩爱\n",
              "时。彼天子闻佛所说。欢喜随喜。稽首佛足。即没不现\n",
              "(一二六八)\n",
              "如是我闻\n",
              "一时。佛住舍卫国祇树给孤独园。时。有一天子。容色绝妙。于后夜时来诣佛所。稽首佛足。退坐一面。其身光明遍照祇树给孤独园\n",
              "时。彼天子白佛言。比丘知一切众生所著.所集。决定解脱.广解脱.极广解脱耶\n",
              "佛告天子。我悉知一切众生所著.所集。决定解脱.广解脱.极广解脱。天子白佛。比丘云何知一切众生所著.所集。决定解脱.广解脱.极广解脱\n",
              "佛告天子。爱喜灭尽。我心解脱。心解脱已。故知一切众生所著.所集。决定解脱.广解脱.极广解脱\n",
              "时。彼天子复说偈言\n",
              "久见婆罗门逮得般涅槃\n",
              "一切怖已过永超世恩爱\n",
              "时。彼天子闻佛所说。欢喜随喜。稽首佛足。即没不现\n",
              "(一二六九)\n",
              "如是我闻\n",
              "一时。佛住舍卫国祇树给孤独园\n",
              "时。有一天子。容色绝妙。于后夜时来诣佛所。稽首佛足。身诸光明遍照祇树给孤独园\n",
              "时。彼天子说偈问佛\n",
              "谁度于诸流昼夜勤精进\n",
              "不攀亦不住何染而不着\n",
              "尔时。世尊说偈答言\n",
              "一切戒具足智慧善正受\n",
              "内思惟系念度难度诸流\n",
              "不乐于欲想超越于色结\n",
              "不系亦不住于染亦不着\n",
              "时。彼天子复说偈言\n",
              "久见婆罗门逮得般涅槃\n",
              "一切怖已过永超世恩爱\n",
              "时。彼天子闻佛所说。欢喜随喜。稽首佛足。即没不现\n",
              "(一二七○)\n",
              "如是我闻\n",
              "一时。佛住王舍城山谷精舍\n",
              "时。有拘迦尼。是光明天女。容色绝妙。于后夜时来诣佛所。稽首佛足。身诸光明遍照山谷\n",
              "时。拘迦尼天女而说偈言\n",
              "其心不为恶及身口世间\n",
              "五欲悉虚空正智正系念\n",
              "不习近众苦非义和合者\n",
              "佛告天女。如是。如是\n",
              "其心不为恶及身口世间\n",
              "五欲悉虚空正智正系念\n",
              "不习近众苦非义和合者\n",
              "时。拘迦那娑天女闻佛所说。欢喜随喜。稽首佛足。即没不现\n",
              "尔时。世尊夜过晨朝。入于僧中。敷尼师坛。于大众前坐。告诸比丘。昨日夜后。有拘迦那天女。容色绝妙。来诣我所。稽首我足。退坐一面而说偈言\n",
              "其心不为恶及身口世间\n",
              "五欲悉虚空正智正系念\n",
              "不习近众苦非义和合者\n",
              "我即答言。如是。天女。如是。天女\n",
              "其心不为恶及身口世间\n",
              "五欲悉虚空正智正系念\n",
              "不习近众苦非义和合者\n",
              "说是语时。拘迦尼天女闻我所说。欢喜随喜。稽首我足。即没不现\n",
              "佛说此经已。诸比丘闻佛所说。欢喜奉行\n",
              "(一二七一)\n",
              "如是我闻\n",
              "一时。佛住王舍城山谷精舍\n",
              "尔时。尊者阿难告诸比丘。我今当说四句法经。谛听。善思。当为汝说何等为四句法经\n",
              "尔时。尊者阿难即说偈言\n",
              "其心不为恶及身口世间\n",
              "五欲悉虚空正智正系念\n",
              "不习近众苦非义和合者\n",
              "诸比丘。是名四句法经\n",
              "尔时。有一异婆罗门。去尊者阿难不远。为诸年少婆罗门受诵经。时。彼婆罗门作是念。若沙门阿难所说偈。于我所说经。便是非人所说\n",
              "时。彼婆罗门即往诣佛所。与世尊面相问讯慰劳已。退坐一面。白佛言。瞿昙。沙门阿难所说偈言\n",
              "其心不为恶及身口世间\n",
              "五欲悉虚空正智正系念\n",
              "不习近众苦非义和合者\n",
              "如是等所说。则是非人语。非为人语\n",
              "佛告婆罗门。如是。如是。婆罗门。是非人语。非为人语也。时。有拘迦尼天女来诣我所。稽首我足。退坐一面而说偈言\n",
              "其心不为恶及身口世间\n",
              "五欲悉虚空正智正系念\n",
              "不习近众苦非义和合者\n",
              "我时答言。如是。如是。如天女所言\n",
              "其心不为恶及身口世间\n",
              "五欲悉虚空正智正系念\n",
              "不习近众苦非义和合者\n",
              "是故。婆罗门。当知此所说偈。是非人所说。非是人所说也\n",
              "佛说此经已。彼婆罗门闻佛所说。欢喜随喜。礼佛足而去\n",
              "(一二七二)\n",
              "如是我闻\n",
              "一时。佛住王舍城山谷精舍\n",
              "时。有拘迦那娑天女。是光明天女。起大电光炽然。归佛.归法.归比丘僧。来诣佛所。稽首佛足。退坐一面。其身光明普照山谷。即于佛前而说偈言\n",
              "其心不为恶及身口世间\n",
              "五欲悉虚空正智正系念\n",
              "不习近众苦非义和合者\n",
              "尔时。世尊告天女言。如是。如是。天女。如汝所说\n",
              "其心不为恶及身口世间\n",
              "五欲悉虚空正智正系念\n",
              "不习近众苦非义和合者\n",
              "尔时。拘迦那娑天女闻佛所说。欢喜随喜。稽首佛足。即没不现\n",
              "尔时。世尊夜过晨朝入僧中。敷尼师坛。于大众前坐。告诸比丘。于昨后夜。拘迦那娑天女。光明之天女。来诣我所。稽首我足。退坐一面。而说偈言\n",
              "其心不为恶及身口世间\n",
              "五欲悉虚空正智正系念\n",
              "不习近众苦非义和合者\n",
              "我时答言。如是。天女。如是。天女。如汝所说\n",
              "其心不为恶及身口世间\n",
              "五欲悉虚空正智正系念\n",
              "不习近众苦非义和合者\n",
              "拘迦那天女电光炎炽然\n",
              "敬礼佛法僧说偈义饶益\n",
              "佛说此经已。诸比丘闻佛所说。欢喜奉行\n",
              "(一二七三)\n",
              "如是我闻\n",
              "一时。佛住王舍城山谷精舍\n",
              "时。有拘迦那娑天女。光明之天女。放电光明。炎照炽然。于后夜时来诣佛所。稽首佛足。退坐一面。其身光明普照山谷。即于佛前而说偈言\n",
              "我能广分别如来正法律\n",
              "今且但略说足以表其心\n",
              "其心不为恶及身口世间\n",
              "五欲悉虚空正智正系念\n",
              "不习近众苦非义和合者\n",
              "佛告天女。如是。天女。如是。天女。如汝所说\n",
              "其心不为恶及身口世间\n",
              "五欲悉虚空正智正系念\n",
              "不习近众苦非义和合者\n",
              "时。拘迦那娑天女闻佛所说。欢喜稽首。即没不现\n",
              "尔时。世尊夜过晨朝。入于僧前。于大众中敷座而坐。告诸比丘。昨后夜时。拘迦那娑天女来诣我所。恭敬作礼。退坐一面而说偈言\n",
              "我能广分别如来正法律\n",
              "今且但略说足已表我心\n",
              "其心不为恶及身口世间\n",
              "五欲悉虚空正智正系念\n",
              "不习近众苦非义和合者\n",
              "我时答言。如是。天女。如汝所说\n",
              "其心不为恶及身口世间\n",
              "五欲悉虚伪正智正系念\n",
              "不习近众苦非义和合者\n",
              "时。彼天女闻我所说。欢喜随喜。稽首我足。即没不现\n",
              "佛说此经已。诸比丘闻佛所说。欢喜奉行\n",
              "(一二七四)\n",
              "如是我闻\n",
              "一时。佛住毗舍离猕猴池侧重阁讲堂\n",
              "时。有拘迦那娑天女.朱卢陀天女。容色绝妙。于后夜时来诣佛所。稽首佛足。退坐一面。其身光明遍照一切猕猴池侧\n",
              "时。朱卢陀天女说偈白佛\n",
              "大师等正觉住毗舍离国\n",
              "拘迦那朱卢稽首恭敬礼\n",
              "我昔未曾闻牟尼正法律\n",
              "今乃得亲见现前说正法\n",
              "若于圣法律恶慧生厌恶\n",
              "必当堕恶道长夜受诸苦\n",
              "若于圣法律正念律仪备\n",
              "彼则生天上长夜受安乐\n",
              "拘迦娑天女复说偈言\n",
              "其心不为恶及身口世间\n",
              "五欲悉虚伪正智正系念\n",
              "不习近众苦非义和合者\n",
              "佛告天女。如是。如是。如汝所说\n",
              "其心不为恶及身口世间\n",
              "五欲悉虚伪正智正系念\n",
              "不习近众苦非义和合者\n",
              "时。彼天女闻佛所说。欢喜随喜。即没不现\n",
              "尔时。世尊夜过晨朝入僧中。敷座而坐。告诸比丘。昨后夜时。有二天女。容色绝妙。来诣我所。为我作礼。退坐一面。朱卢陀天女而说偈言\n",
              "大师等正觉住毗舍离国\n",
              "我拘迦那娑及以朱卢陀\n",
              "如是二天女稽首礼佛足\n",
              "我昔未曾闻牟尼正法律\n",
              "今乃见正觉演说微妙法\n",
              "若于正法律厌恶住恶慧\n",
              "必堕于恶道长夜受大苦\n",
              "若于正法律正念律仪备\n",
              "生善趣天上长夜受安乐\n",
              "拘迦那天女复说偈言\n",
              "其心不为恶及身口世间\n",
              "五欲悉虚伪正智正系念\n",
              "不习近众苦非义和合者\n",
              "我时答言。如是。如是。如汝所说\n",
              "其心不为恶及身口世间\n",
              "五欲悉虚伪正智正系念\n",
              "不习近众苦非义和合者\n",
              "佛说此经已。诸比丘闻佛所说。欢喜奉行\n",
              "(一二七五)\n",
              "如是我闻\n",
              "一时。佛住舍卫国祇树给孤独园\n",
              "时。有天子容色绝妙。于后夜时来诣佛所。稽首佛足。退坐一面。其身光明遍照祇树给孤独园\n",
              "时。彼天子而说偈言\n",
              "无触不报触触则以触报\n",
              "以触报触故不嗔不招嗔\n",
              "尔时。世尊说偈答言\n",
              "有于不嗔人而加之以嗔\n",
              "清净之正士离诸烦恼结\n",
              "于彼起恶心恶心还自中\n",
              "如逆风扬尘还自坌其身\n",
              "时。彼天子复说偈言\n",
              "久见婆罗门逮得般涅槃\n",
              "一切怖已过永超世恩爱\n",
              "时。彼天子闻佛所说。欢喜随喜。稽首佛足。即没不现\n",
              "(一二七六)\n",
              "如是我闻\n",
              "一时。佛住舍卫国祇树给孤独园\n",
              "时。有一天子。容色绝妙。来诣佛所。稽首佛足。身诸光明遍照祇树给孤独园\n",
              "时。彼天子而说偈言\n",
              "愚痴人所行不合于黠慧\n",
              "自所行恶行为自恶知识\n",
              "所造众恶行终获苦果报\n",
              "尔时。世尊说偈答言\n",
              "既作不善业终则受诸恼\n",
              "造业虽欢喜啼泣受其报\n",
              "造诸善业者终则不热恼\n",
              "欢喜而造业安乐受其报\n",
              "时。彼天子复说偈言\n",
              "久见婆罗门逮得般涅槃\n",
              "一切怖已过永超世恩爱\n",
              "时。彼天子闻佛所说。欢喜随喜。稽首佛足。即没不现\n",
              "(一二七七)\n",
              "如是我闻\n",
              "一时。佛住舍卫国祇树给孤独园\n",
              "时。有一天子。容色绝妙。于后夜时来诣佛所。稽首佛足。身诸光明遍照祇树给孤独园\n",
              "时。彼天子而说偈言\n",
              "不可常言说亦不一向听\n",
              "而得于道迹坚固正超度\n",
              "思惟善寂灭解脱诸魔缚\n",
              "能行说之可不行不应说\n",
              "不行而说者智者则知非\n",
              "不行己所应不作而言作\n",
              "是则同贼非\n",
              "尔时。世尊告天子言。汝今有所嫌责耶\n",
              "天子白佛。悔过。世尊。悔过。善逝\n",
              "尔时。世尊熙怡微笑\n",
              "时。彼天子复说偈言\n",
              "我今悔其过世尊不纳受\n",
              "内怀于恶心抱怨而不舍\n",
              "尔时。世尊说偈答言\n",
              "言说悔过辞内不息其心\n",
              "云何得息怨何名为修善\n",
              "时。彼天子复说偈言\n",
              "谁不有其过何人无有罪\n",
              "谁复无愚痴孰能常坚固\n",
              "时。彼天子复说偈言\n",
              "久见婆罗门逮得般涅槃\n",
              "一切怖已过永超世恩爱\n",
              "时。彼天子闻佛所说。欢喜随喜。稽首佛足。即没不现\n",
              "(一二七八)\n",
              "如是我闻\n",
              "一时。佛住王舍城迦兰陀竹园\n",
              "时。有瞿迦梨比丘。是提婆达多伴党。来诣佛所。稽首佛足。退坐一面\n",
              "尔时。世尊告瞿迦梨比丘。瞿迦梨。汝何故于舍利弗.目揵连清净梵行所。起不清净心。长夜当得不饶益苦\n",
              "瞿迦梨比丘白佛言。世尊。我今信世尊语。所说无异。但舍利弗.大目揵连心有恶欲。如是第二.第三说。瞿迦梨比丘。提婆达多伴党于世尊所再三说中。违反不受。从座起去。去已。其身周遍生诸疱疮。皆如栗。渐渐增长。皆如桃李\n",
              "时。瞿迦梨比丘患苦痛。口说是言。极烧。极烧。脓血流出。身坏命终。生大钵昙摩地狱\n",
              "时。有三天子。容色绝妙。于后夜时来诣佛所。稽首佛足。退坐一面。时。一天子白佛言。瞿迦梨比丘。提婆达多伴党今已命终。时。第二天子作是言。诸尊当知。瞿迦梨比丘命终堕地狱中。第三天子即说偈言\n",
              "士夫生世间斧在口中生\n",
              "还自斩其身斯由其恶言\n",
              "应毁便称誉应誉而便毁\n",
              "其罪生于口死堕恶道中\n",
              "博弈亡失财是非为大咎\n",
              "毁佛及声闻是则为大过\n",
              "彼三天子说是偈已。即没不现\n",
              "尔时。世尊夜过晨朝。来入僧中。于大众前敷座而坐。告诸比丘。昨后夜时。有三天子来诣我所。稽首我足。退坐一面。第一天子语我言。世尊。瞿迦梨比丘。提婆达多伴党今已命终。第二天子语余天子言。瞿迦梨比丘命终堕地狱中。第三天子即说偈言\n",
              "士夫生世间斧在口中生\n",
              "还自斩其身斯由其恶言\n",
              "应毁便称誉应誉而便毁\n",
              "其罪口中生死则堕恶道\n",
              "说是偈已。即没不现。诸比丘。汝等欲闻生阿浮陀地狱众生其寿齐限不\n",
              "诸比丘白佛。今正是时。唯愿世尊为诸大众说阿浮陀地狱众生寿命齐限。诸比丘闻已。当受奉行\n",
              "佛告比丘。谛听。善思。当为汝说。譬如拘萨罗国。四斗为一阿罗。四阿罗为一独笼那。十六独笼那为一阇摩那。十六阇摩那为一摩尼。二十摩尼为一佉梨。二十佉梨为一仓。满中芥子。若使有人百年百年取一芥子。如是乃至满仓芥子都尽。阿浮陀地狱众生寿命犹故不尽。如是二十阿浮陀地狱众生寿等一尼罗浮陀地狱众生寿。二十尼罗浮陀地狱众生寿等一阿吒吒地狱众生寿。二十阿吒吒地狱众生寿等一阿波波地狱众生寿。二十阿波波地狱众生寿等一阿休休地狱众生寿。二十阿休休地狱众生寿等一优钵罗地狱众生寿。二十优钵罗地狱众生寿等一钵昙摩地狱众生寿。二十钵昙摩地狱众生寿等一摩诃钵昙摩地狱众生寿\n",
              "比丘。彼瞿迦梨比丘命终堕摩诃钵昙摩地狱中。以彼于尊者舍利弗.大目揵连比丘生恶心.诽谤故。是故。诸比丘。当作是学。于彼烧燋炷所。尚不欲毁坏。况毁坏有识众生。佛告诸比丘。当如是学\n",
              "佛说此经已。诸比丘闻佛所说。欢喜奉行\n",
              "(一二七九)\n",
              "如是我闻\n",
              "一时。佛住舍卫国祇树给孤独园\n",
              "时。有天子容色绝妙。于后夜时来诣佛所。稽首佛足。退坐一面。其身光明遍照祇树给孤独园\n",
              "时。彼天子说偈问佛\n",
              "退落堕负处云何而得知\n",
              "唯愿世尊说云何负处门\n",
              "尔时。世尊说偈答言\n",
              "胜处易得知负处知亦易\n",
              "乐法为胜处毁法为负处\n",
              "爱乐恶知识不爱善知识\n",
              "善友生怨结是名堕负门\n",
              "爱乐不善人善人反憎恶\n",
              "欲恶不欲善是名负处门\n",
              "斗秤以欺人是名堕负门\n",
              "博弈耽嗜酒游轻着女色\n",
              "费丧于财物是名堕负门\n",
              "女人不自守舍主随他行\n",
              "男子心放荡舍妻随外色\n",
              "如是为家者斯皆堕负门\n",
              "老妇得少夫心常怀嫉姤\n",
              "怀嫉卧不安是则堕负门\n",
              "老夫得少妇堕负处亦然\n",
              "常乐着睡眠知识同游戏\n",
              "怠堕好嗔恨斯皆堕负门\n",
              "多财结朋友酒食奢不节\n",
              "多费丧财物斯皆堕负门\n",
              "小财多贪爱生于刹利心\n",
              "常求为王者是则堕负门\n",
              "求珠珰璎珞革屣履伞盖\n",
              "庄严自悭惜是则堕负门\n",
              "受他丰美食自悭惜其财\n",
              "食他不反报是则堕负门\n",
              "沙门婆罗门屈请入其舍\n",
              "悭惜不时施是则堕负门\n",
              "沙门婆罗门次第行乞食\n",
              "呵责不欲施是则堕负门\n",
              "若父母年老不及时奉养\n",
              "有财而不施是则堕负门\n",
              "于父母兄弟捶打而骂辱\n",
              "无有尊卑序是则堕负门\n",
              "佛及弟子众在家与出家\n",
              "毁呰不恭敬是则堕负门\n",
              "实非阿罗汉罗汉过自称\n",
              "是则世间贼堕于负处门\n",
              "此世间负处我知见故说\n",
              "犹如崄怖道慧者当远避\n",
              "时。彼天子复说偈言\n",
              "久见婆罗门逮得般涅槃\n",
              "一切怖已过永超世恩爱\n",
              "时。彼天子闻佛所说。欢喜随喜。稽首佛足。即没不现\n",
              "(一二八○)\n",
              "如是我闻\n",
              "一时。佛住舍卫国祇树给孤独园\n",
              "时。有一天子。容色绝妙。于后夜时来诣佛所。稽首佛足。退坐一面。其身光明遍照祇树给孤独园\n",
              "时。彼天子说偈问佛\n",
              "谁屈下而屈下谁高举而随举\n",
              "云何童子戏如童块相掷\n",
              "尔时。世尊说偈答言\n",
              "爱下则随下爱举则随举\n",
              "爱戏于愚夫如童块相掷\n",
              "时。彼天子复说偈言\n",
              "久见婆罗门逮得般涅槃\n",
              "一切怖已过永超世恩爱\n",
              "时。彼天子闻佛所说。欢喜随喜。稽首佛足。即没不现\n",
              "(一二八一)\n",
              "如是我闻\n",
              "一时。佛住舍卫国祇树给孤独园\n",
              "时。有天子容色绝妙。于后夜时来诣佛所。稽首佛足。退坐一面。其身光明遍照祇树给孤独园\n",
              "时。彼天子而说偈言\n",
              "决定以遮遮意妄想而来\n",
              "若人遮一切不令其逼迫\n",
              "尔时。世尊说偈答言\n",
              "决定以遮遮意妄想而来\n",
              "不必一切遮但遮其恶业\n",
              "遮彼彼恶已不令其逼迫\n",
              "时。彼天子复说偈言\n",
              "久见婆罗门逮得般涅槃\n",
              "一切怖已过永超世恩爱\n",
              "时。彼天子闻佛所说。欢喜随喜。稽首佛足。即没不现\n",
              "(一二八二)\n",
              "如是我闻\n",
              "一时。佛住舍卫国祇树给孤独园\n",
              "时。有天子容色绝妙。于后夜时来诣佛所。稽首佛足。退坐一面。其身光明遍照祇树给孤独园\n",
              "时。彼天子说偈问佛\n",
              "云何得名称云何得大财\n",
              "云何德流闻云何得善友\n",
              "尔时。世尊说偈答言\n",
              "持戒得名称布施得大财\n",
              "真实德流闻恩惠得善友\n",
              "时。彼天子复说偈言\n",
              "久见婆罗门逮得般涅槃\n",
              "一切怖已过永超世恩爱\n",
              "时。彼天子闻佛所说。欢喜随喜。稽首佛足。即没不现\n",
              "(一二八三)\n",
              "如是我闻\n",
              "一时。佛住舍卫国祇树给孤独园\n",
              "时。有天子容色绝妙。于后夜时来诣佛所。稽首佛足。其身光明遍照祇树给孤独园\n",
              "时。彼天子说偈问佛\n",
              "云何人所作智慧以求财\n",
              "等摄受于财若胜若复劣\n",
              "尔时。世尊说偈答言\n",
              "始学功巧业方便集财物\n",
              "得彼财物已当应作四分\n",
              "一分自食用二分营生业\n",
              "余一分藏密以拟于贫乏\n",
              "营生之业者田种行商贾\n",
              "牧牛羊兴息邸舍以求利\n",
              "造屋舍床卧六种资生具\n",
              "方便修众具安乐以存世\n",
              "如是善修业黠慧以求财\n",
              "财宝随顺生如众流归海\n",
              "如是财饶益如蜂集众味\n",
              "昼夜财增长犹如蚁积堆\n",
              "不付老子财不寄边境民\n",
              "不信奸狡人及诸悭吝者\n",
              "亲附成事者远离不成事\n",
              "能成事士夫犹如火炽然\n",
              "善友贵重人敏密修良者\n",
              "同气亲兄弟善能相摄受\n",
              "居亲眷属中摽显若牛王\n",
              "各随其所应分财施饮食\n",
              "寿尽而命终当生天受乐\n",
              "时。彼天子复说偈言\n",
              "久见婆罗门逮得般涅槃\n",
              "一切怖已过永超世恩爱\n",
              "时。彼天子闻佛所说。欢喜随喜。稽首佛足。即没不现\n",
              "(一二八四)\n",
              "如是我闻\n",
              "一时。佛住舍卫国祇树给孤独园\n",
              "尔时。世尊告诸比丘。过去世时。拘萨罗国有弹琴人。名曰粗牛。于拘萨罗国人间游行。止息野中。时。有六广大天宫天女。来至憍萨罗国粗牛弹琴人所。语粗牛弹琴人言。阿舅。阿舅。为我弹琴。我当歌舞。粗牛弹琴者言。如是。姊妹。我当为汝弹琴。汝当语我汝是何人。何由生此。天女答言。阿舅。且弹琴。我当歌舞。于歌颂中。自说所以生此因缘。彼拘萨罗国粗牛弹琴人即便弹琴。彼六天女即便歌舞\n",
              "第一天女说偈歌言\n",
              "若男子女人胜妙衣惠施\n",
              "施衣因缘故所生得殊胜\n",
              "施所爱念物生天随所欲\n",
              "见我居宫殿乘空而游行\n",
              "天身如金聚天女百中胜\n",
              "观察斯福德回向中之最\n",
              "第二天女复说偈言\n",
              "若男子女人胜妙香惠施\n",
              "爱念可意施生天随所欲\n",
              "见我处宫殿乘空而游行\n",
              "天身若金聚天女百中胜\n",
              "观察斯福德回向中之最\n",
              "第三天女复说偈言\n",
              "若男子女人以食而惠施\n",
              "可意爱念施生天随所欲\n",
              "见我居宫殿乘虚而游行\n",
              "天身如金聚天女百中胜\n",
              "观察斯福德回向中之最\n",
              "第四天女复说偈言\n",
              "忆念余生时曾为人婢使\n",
              "不盗不贪嗜勤修不懈怠\n",
              "量腹自节身分飡救贫人\n",
              "今见居宫殿乘虚而游行\n",
              "天身如金聚天女百中胜\n",
              "观察斯福德供养中为最\n",
              "第五天女复说偈言\n",
              "忆念余生时为人作子妇\n",
              "嫜姑性狂暴常加粗涩言\n",
              "执节修妇礼卑逊而奉顺\n",
              "今见处宫殿乘虚而游行\n",
              "天身如金聚天女百中胜\n",
              "观察斯福德供养中为最\n",
              "第六天女复说偈言\n",
              "昔曾见行迹比丘比丘尼\n",
              "从其闻正法一宿受斋戒\n",
              "今见处天殿乘虚而游行\n",
              "天身如金聚天女百中胜\n",
              "观察斯福德回向中之最\n",
              "尔时。拘萨罗国粗牛弹琴人而说偈言\n",
              "我今善来此拘萨罗林中\n",
              "得见此天女具足妙天身\n",
              "既见又闻说当增修善业\n",
              "缘今修功德亦当生天上\n",
              "说是语已。此诸天女即没不现\n",
              "佛说此经已。诸比丘闻佛所说。欢喜奉行\n",
              "(一二八五)\n",
              "如是我闻\n",
              "一时。佛住舍卫国祇树给孤独园\n",
              "时。有天子容色绝妙。于后夜时来诣佛所。稽首佛足。退坐一面。其身光明遍照祇树给孤独园\n",
              "时。彼天子说偈问佛\n",
              "何法起应灭何生应防护\n",
              "何法应当离等观何得乐\n",
              "尔时。世尊说偈答言\n",
              "嗔恚起应灭贪生逆防护\n",
              "无明应舍离等观真谛乐\n",
              "欲生诸烦恼欲为生苦本\n",
              "调伏烦恼者众苦则调伏\n",
              "调伏众苦者烦恼亦调伏\n",
              "时。彼天子复说偈言\n",
              "久见婆罗门逮得般涅槃\n",
              "一切怖已过永超世恩爱\n",
              "于是。天子闻佛所说。欢喜随喜。稽首佛足。即没不现\n",
              "(一二八六)\n",
              "如是我闻\n",
              "一时。佛住舍卫国祇树给孤独园\n",
              "时。有天子容色绝妙。于后夜时来诣佛所。稽首佛足。退坐一面。其身光明遍照祇树给孤独园\n",
              "时。彼天子说偈问佛\n",
              "若人行放逸愚痴离恶慧\n",
              "禅思不放逸疾得尽诸漏\n",
              "尔时。世尊说偈答言\n",
              "非世间众事是则之为欲\n",
              "心法驰觉想是名士夫欲\n",
              "世间种种事常在于世间\n",
              "智慧修禅思爱欲永潜伏\n",
              "信为士夫伴不信则不度\n",
              "信增其名称命终得生天\n",
              "于身虚空想名色不坚固\n",
              "不著名色者远离于积聚\n",
              "观此真实义如解脱哀愍\n",
              "由斯智慧故世称叹供养\n",
              "能断众杂相超绝生死流\n",
              "超度诸流已是名为比丘\n",
              "时。彼天子复说偈言\n",
              "久见婆罗门逮得般涅槃\n",
              "一切怖已过永超世恩爱\n",
              "于是。天子闻佛所说。欢喜随喜。稽首佛足。即没不现\n",
              "(一二八七)\n",
              "如是我闻\n",
              "一时。佛住舍卫国祇树给孤独园\n",
              "时。有天子容色绝妙。于后夜时来诣佛所。稽首佛足。其身光明遍照祇树给孤独园\n",
              "时。彼天子说偈问佛\n",
              "与何人同处复与谁共事\n",
              "知何等人法名为胜非恶\n",
              "尔时。世尊说偈答言\n",
              "与正士同游正士同其事\n",
              "解知正士法是则胜非恶\n",
              "时。彼天子复说偈言\n",
              "久见婆罗门逮得般涅槃\n",
              "一切怖已过永超世恩爱\n",
              "时。彼天子闻佛所说。欢喜随喜。稽首佛足。即没不现\n",
              "(一二八八)\n",
              "如是我闻\n",
              "一时。佛住舍卫国祇树给孤独园\n",
              "时。有天子容色绝妙。于后夜时来诣佛所。稽首佛足。退坐一面。其身光明遍照祇树给孤独园\n",
              "时。彼天子而说偈言\n",
              "悭吝生于心不能行布施\n",
              "明智求福者乃能行其惠\n",
              "尔时。世尊说偈答言\n",
              "怖畏不行施常得不施怖\n",
              "怖畏于饥渴悭惜从怖生\n",
              "此世及他世常痴饥渴畏\n",
              "死则不随死独往无资粮\n",
              "少财能施者多财难亦舍\n",
              "难舍而能舍是则为难施\n",
              "无知者不觉慧者知难知\n",
              "以法养妻子少财净心施\n",
              "百千耶盛会所获其福利\n",
              "比前如法施十六不及一\n",
              "打缚恼众生所得诸财物\n",
              "惠施安国土是名有罪施\n",
              "方之平等施称量所不及\n",
              "如法不行非所得财物施\n",
              "难施而行施是应贤圣施\n",
              "所往常获福寿终上生天\n",
              "时。彼天子复说偈言\n",
              "久见婆罗门逮得般涅槃\n",
              "一切怖已过永超世恩爱\n",
              "时。彼天子闻佛所说。欢喜随喜。稽首佛足。即没不现\n",
              "(一二八九)\n",
              "如是我闻\n",
              "一时。佛住王舍城金婆罗山金婆罗鬼神住处石室中\n",
              "尔时。世尊金枪刺足。未经几时。起身苦痛。能得舍心。正智正念。堪忍自安。无退减想\n",
              "彼有山神天子八人。作是念。今日世尊住王舍城金婆罗山金婆罗鬼神住处石室中。金枪刺足。起身苦痛而能舍心。正念正智。堪忍自安。无所退减。我等当往面前赞叹。作是念已。往诣佛所。稽首礼足。退住一面\n",
              "第一天神说偈叹言\n",
              "沙门瞿昙人中师子身遭苦痛\n",
              "堪忍自安正智正念无所退减\n",
              "第二天子复赞叹言\n",
              "大士之大龙大士之牛王\n",
              "大士夫勇力大士夫良马\n",
              "大士夫上首大士夫之胜\n",
              "第三天子复赞叹言\n",
              "此沙门瞿昙士夫分陀利\n",
              "身生诸苦痛而能行舍心\n",
              "正智正念住堪忍以自安\n",
              "而无所退减\n",
              "第四天子复赞叹言。若有于沙门瞿昙。士夫分陀利所说违反嫌责。当知斯等长夜当得不饶益苦。唯除不知真实者\n",
              "第五天子复说偈言\n",
              "观彼三昧定善住于正受\n",
              "解脱离诸尘不踊亦不没\n",
              "其心安隐住而得心解脱\n",
              "第六天子复说偈言\n",
              "经历五百岁诵婆罗门典\n",
              "精勤修苦行不解脱离尘\n",
              "是则卑下类不得度彼岸\n",
              "第七天子复说偈言\n",
              "为欲之所迫持戒之所缚\n",
              "勇捍行苦行经历于百年\n",
              "其心不解脱不离于尘垢\n",
              "是则卑下类不度于彼岸\n",
              "第八天子复说偈言\n",
              "心居憍慢欲不能自调伏\n",
              "不得三昧定牟尼之正受\n",
              "独一居山林其心常放逸\n",
              "于彼死魔军不得度彼岸\n",
              "时。彼山神天子八人各各赞叹已。稽首佛足。即没不现\n",
              "(一二九○)\n",
              "如是我闻\n",
              "一时。佛住舍卫国祇树给孤独园\n",
              "时。有天子容色绝妙。于后夜时来诣佛所。稽首佛足。退坐一面。其身光明遍照祇树给孤独园\n",
              "时。彼天子而说偈言\n",
              "广无过于地深无踰于海\n",
              "高无过须弥大士无毗纽\n",
              "尔时。世尊说偈答言\n",
              "广无过于爱深无踰于腹\n",
              "高莫过憍慢大士无胜佛\n",
              "时。彼天子复说偈言\n",
              "久见婆罗门逮得般涅槃\n",
              "一切怖已过永超世恩爱\n",
              "于是。天子闻佛所说。欢喜随喜。稽首佛足。即没不现\n",
              "(一二九一)\n",
              "如是我闻\n",
              "一时。佛住舍卫国祇树给孤独园\n",
              "时。有天子容色绝妙。于后夜时来诣佛所。稽首佛足。退坐一面。其身光明遍照祇树给孤独园\n",
              "时。彼天子说偈问佛\n",
              "何物火不烧何风不能吹\n",
              "火灾坏大地何物不流散\n",
              "恶王及盗贼强劫人财物\n",
              "何男子女人不为其所夺\n",
              "云何珍宝藏终竟不亡失\n",
              "尔时。世尊说偈答言\n",
              "福火所不烧福风不能吹\n",
              "水灾坏大地福水不流散\n",
              "恶王及盗贼强夺人财宝\n",
              "若男子女人福不被劫夺\n",
              "乐报之宝藏终竟不亡失\n",
              "时。彼天子复说偈言\n",
              "久见婆罗门逮得般涅槃\n",
              "一切怖已过永超世恩爱\n",
              "于是。天子闻佛所说。欢喜随喜。即没不现\n",
              "(一二九二)\n",
              "如是我闻\n",
              "一时。佛住舍卫国祇树给孤独园\n",
              "时。有天子容色绝妙。于后夜时来诣佛所。稽首佛足。退坐一面。其身光明遍照祇树给孤独园\n",
              "时。彼天子说偈问佛\n",
              "谁当持资粮何物贼不劫\n",
              "何人劫而遮何人劫不遮\n",
              "何人常来诣智慧者喜乐\n",
              "尔时。世尊说偈答言\n",
              "信者持资粮福德劫不夺\n",
              "贼劫夺则遮沙门夺欢喜\n",
              "沙门常来诣智慧者欣乐\n",
              "时。彼天子复说偈言\n",
              "久见婆罗门逮得般涅槃\n",
              "一切怖已过永超世恩爱\n",
              "于是。天子闻佛所说。欢喜随喜。稽首佛足。即没不现\n",
              "(一二九三)\n",
              "如是我闻\n",
              "一时。佛住舍卫国祇树给孤独园\n",
              "时。有一天子。容色绝妙。于后夜时来诣佛所。稽首佛足。退坐一面。身诸光明遍照祇树给孤独园\n",
              "时。彼天子说偈问佛\n",
              "一切相映障知一切世间\n",
              "乐安慰一切唯愿世尊说\n",
              "云何是世间最为难得者\n",
              "是时。世尊说偈答言\n",
              "为主而行忍无财而欲施\n",
              "遭难而行法富贵修远离\n",
              "如是四法者是则为最难\n",
              "时。彼天子复说偈言\n",
              "久见婆罗门逮得般涅槃\n",
              "一切怖已过，永超世恩爱。”\n",
              "于是，天子闻佛所说，欢喜随喜，稽首佛足，即没不现。\n"
            ]
          },
          {
            "id": 49,
            "level": 3,
            "title": "第四十九卷",
            "brief": "",
            "media": "858-49.m4a",
            "page": [
              "（一二九四）\n",
              "如是我闻\n",
              "一时。佛住舍卫国祇树给孤独园\n",
              "时。有天子容色绝妙。于后夜时来诣佛所。稽首佛足。退坐一面。其身光明遍照祇树给孤独园\n",
              "时。彼天子说偈问佛\n",
              "大力自在乐　　所求无不得\n",
              "何复胜于彼　　一切所欲备\n",
              "尔时。世尊说偈答言\n",
              "大力自在乐　　彼则无所求\n",
              "若有求欲者　　是苦非为乐\n",
              "于求已过去　　是则乐于彼\n",
              "时。彼天子复说偈言\n",
              "久见婆罗门　　逮得般涅槃\n",
              "一切怖已过　　永超世恩爱\n",
              "于是。天子闻佛所说。欢喜随喜。稽首佛足。即没不现\n",
              "（一二九五）\n",
              "如是我闻\n",
              "一时。佛住舍卫国祇树给孤独园\n",
              "时。有天子容色绝妙。于后夜时来诣佛所。稽首佛足。退坐一面。其身光明遍照祇树给孤独园\n",
              "时。彼天子说偈问佛\n",
              "车从何处起　　谁能转于车\n",
              "车转至何所　　何故坏磨灭\n",
              "尔时。世尊说偈答言\n",
              "车从诸业起　　心识能于车\n",
              "随因而转至　　因坏车则亡\n",
              "时。彼天子复说偈言\n",
              "久见婆罗门　　逮得般涅槃\n",
              "一切怖已过　　永超世恩爱\n",
              "于是。天子闻佛所说。欢喜随喜。稽首佛足。即没不现\n",
              "（一二九六）\n",
              "如是我闻\n",
              "一时。佛住舍卫国祇树给孤独园\n",
              "时。有天子容色绝妙。于后夜时来诣佛所。稽首佛足。退坐一面。其身光明遍照祇树给孤独园\n",
              "时。彼天子白佛言。世尊。拘屡陀王女修波罗提沙今日生子\n",
              "佛告天子。此则不善。非是善。\n",
              "时。彼天子即说偈言\n",
              "人生子为乐　　世间有子欢\n",
              "父母年老衰　　子则能奉养\n",
              "瞿昙何故说　　生子为不善\n",
              "尔时。世尊说偈答言\n",
              "当知恒无常　　纯空阴非子\n",
              "生子常得苦　　愚者说言乐\n",
              "是故我说言　　生子非为善\n",
              "非善为善像　　念像不可念\n",
              "实苦貌似乐　　放逸所践蹈\n",
              "时。彼天子复说偈言\n",
              "久见婆罗门　　逮得般涅槃\n",
              "一切怖已过　　永超世恩爱\n",
              "于是。天子闻佛所说。欢喜随喜。稽首佛足。即没不现\n",
              "（一二九七）\n",
              "如是我闻\n",
              "一时。佛住舍卫国祇树给孤独园\n",
              "时。有天子容色绝妙。于后夜时来诣佛所。稽首佛足。退坐一面。其身光明遍照祇树给孤独园\n",
              "时。彼天子说偈问佛\n",
              "云何数所数　　云何数不隐\n",
              "云何数中数　　云何说言说\n",
              "尔时。世尊说偈答言\n",
              "佛法难测量　　二流不显现\n",
              "若彼名及色　　灭尽悉无余\n",
              "是名数所数　　彼数不隐藏\n",
              "是彼数中数　　是则说名数\n",
              "时。彼天子复说偈言\n",
              "久见婆罗门　　逮得般涅槃\n",
              "一切怖已过　　永超世恩爱\n",
              "于时。天子闻佛所说。欢喜随喜。稽首佛足。即没不现\n",
              "（一二九八）\n",
              "如是我闻\n",
              "一时。佛住舍卫国祇树给孤独园\n",
              "时。有天子容色绝妙。于后夜时来诣佛所。稽首佛足。退坐一面。其身光明遍照祇树给孤独园\n",
              "时。彼天子说偈问佛\n",
              "何物重于地　　何物高于空\n",
              "何物疾于风　　何物多于草\n",
              "尔时。世尊说偈答言\n",
              "戒德重于地　　慢高于虚空\n",
              "忆念疾于风　　思想多于草\n",
              "时。彼天子复说偈言\n",
              "久见婆罗门　　逮得般涅槃\n",
              "一切怖已过　　永超世恩爱\n",
              "于是。天子闻佛所说。欢喜随喜。稽首佛足。即没不现\n",
              "（一二九九）\n",
              "如是我闻\n",
              "一时。佛住舍卫国祇树给孤独园\n",
              "时。彼天子容色绝妙。于后夜时来诣佛所。稽首佛足。退坐一面。其身光明遍照祇树给孤独园\n",
              "时。彼天子说偈问佛\n",
              "何戒何威仪　　何得何为业\n",
              "慧者云何住　　云何往生天\n",
              "尔时。世尊说偈答言\n",
              "远离于杀生　　持戒自防乐\n",
              "害心不加生　　是则生天路\n",
              "远离不与取　　与取心欣乐\n",
              "断除贼盗心　　是则生天路\n",
              "不行他所受　　远离于邪淫\n",
              "自受知止足　　是则生天路\n",
              "自为己及他　　为财及戏笑\n",
              "妄语而不为　　是则生天路\n",
              "断除于两舌　　不离他亲友\n",
              "常念和彼此　　是则生天路\n",
              "远离不爱言　　软语不伤人\n",
              "常说淳美言　　是则生天路\n",
              "不为不诚说　　无义不饶益\n",
              "常顺于法言　　是则生天路\n",
              "聚落若空地　　见利言我有\n",
              "不行此贪想　　是则生天路\n",
              "慈心无害想　　不害于众生\n",
              "心常无怨结　　是则生天路\n",
              "苦业及果报　　二俱生净信\n",
              "受持于正见　　是则生天路\n",
              "如是诸善法　　十称净业迹\n",
              "等受坚固持　　是则生天路\n",
              "时。彼天子复说偈言\n",
              "久见婆罗门　　逮得般涅槃\n",
              "一切怖已过　　永超世恩爱\n",
              "于时。天子闻佛所说。欢喜随喜。稽首佛足。即没不现\n",
              "（一三○○）\n",
              "如是我闻\n",
              "一时。佛住舍卫国祇树给孤独园\n",
              "尔时。释提桓因于后夜时来诣佛所。稽首佛足。退坐一面。其身光明遍照祇树给孤独园\n",
              "时。释提桓因说偈问佛\n",
              "何法命不知　　何法命不觉\n",
              "何法锁于命　　何法为命缚\n",
              "尔时。世尊说偈答言\n",
              "色者命不知　　诸行命不觉\n",
              "身锁于其命　　受缚于命者\n",
              "释提桓因复说偈言\n",
              "色者非为命　　诸佛之所说\n",
              "云何而得熟　　于彼甚深藏\n",
              "云何段肉住　　云何知命身\n",
              "尔时。世尊说偈答言\n",
              "迦罗逻为初　　迦罗逻生胞\n",
              "胞生于肉段　　肉段生坚厚\n",
              "坚厚生肢节　　及诸毛发等\n",
              "色等诸情根　　渐次成形体\n",
              "因母饮食等　　长养彼胎身\n",
              "尔时。释提桓因闻佛所说。欢喜随喜。稽首佛足。即没不现\n",
              "（一三○一）\n",
              "如是我闻\n",
              "一时。佛住舍卫国祇树给孤独园\n",
              "时。有长胜天子。容色绝妙。于后夜时来诣佛所。稽首佛足。退坐一面。身诸光明遍照祇树给孤独园\n",
              "时。彼长胜天子而说偈言\n",
              "善学微妙说　　习近诸沙门\n",
              "独一无等侣　　正思惟静默\n",
              "尔时。世尊说偈答言\n",
              "善学微妙说　　习近诸沙门\n",
              "独一无等侣　　寂默静诸根\n",
              "时。长胜天子闻佛所说。欢喜随喜。稽首佛足。即没不现\n",
              "（一三○二）\n",
              "如是我闻\n",
              "一时。佛住舍卫国祇树给孤独园\n",
              "时。有尸毗天子。容色绝妙。于后夜时来诣佛所。稽首佛足。退坐一面。其身光明遍照祇树给孤独园\n",
              "时。彼尸毗天子说偈问佛\n",
              "何人应同止　　何等人共事\n",
              "应知何等法　　是转胜非恶\n",
              "尔时。世尊说偈答言\n",
              "与正士同止　　正士共其事\n",
              "应知正士法　　是转胜非恶\n",
              "时。彼尸毗天子闻佛所说。欢喜随喜。稽首佛足。即没不现\n",
              "（一三○三）\n",
              "如是我闻\n",
              "一时。佛住舍卫国祇树给孤独园\n",
              "时。有月自在天子。容色绝妙。于后夜时来诣佛所。稽首佛足。退坐一面。身诸光明遍照祇树给孤独园\n",
              "时。彼月自在天子而说偈言\n",
              "彼当至究竟　　如蚊依从草\n",
              "若得正系念　　一心善正受\n",
              "尔时。世尊说偈答言\n",
              "彼当到彼岸　　如鱼决其网\n",
              "禅定具足住　　心常致喜乐\n",
              "时。彼月自在天子闻佛所说。欢喜随喜。稽首佛足。即没不现\n",
              "（一三○四）\n",
              "如是我闻\n",
              "一时。佛住舍卫国祇树给孤独园\n",
              "时。有毗瘦纽天子。容色绝妙。于后夜时来诣佛所。稽首佛足。退坐一面。身诸光明遍照祇树给孤独园\n",
              "时。彼毗瘦纽天子而说偈言\n",
              "供养于如来　　欢喜常增长\n",
              "欣乐正法律　　不放逸随学\n",
              "尔时。世尊说偈答言\n",
              "若如是说法　　防护不放逸\n",
              "以不放逸故　　不随魔自在\n",
              "于是。毗瘦纽天子闻佛所说。欢喜随喜。稽首佛足。即没不现\n",
              "（一三○五）\n",
              "如是我闻\n",
              "一时。佛住舍卫国祇树给孤独园\n",
              "时。有般阇罗健天子。容色绝妙。于后夜时来诣佛所。稽首佛足。退坐一面。身诸光明遍照祇树给孤独园\n",
              "时。般阇罗揵天子而说偈言\n",
              "愦乱之处所　　黠慧者能觉\n",
              "禅思觉所觉　　牟尼思惟力\n",
              "尔时。世尊说偈答言\n",
              "了知愦乱法　　正觉得涅槃\n",
              "若得正系念　　一心善正受\n",
              "时。般阇罗健天子闻佛所说。欢喜随喜。稽首佛足。即没不现\n",
              "（一三○六）\n",
              "如是我闻\n",
              "一时。佛住舍卫国祇树给孤独园\n",
              "时。有须深天子与五百眷属。容色绝妙。于后夜时来诣佛所。稽首佛足。退坐一面。其身光明遍照祇树给孤独园\n",
              "尔时。世尊告尊者阿难。汝何难于尊者舍利弗善说法。心喜乐不。阿难白佛。如是。世尊。何等人不愚．不痴．有智慧。于尊者舍利弗善说法中。心不欣乐。所以者何。彼尊者舍利弗持戒多闻。少欲知足。精勤远离。正念坚住。智慧正受。捷疾智慧．利智慧．出离智慧．决定智慧．大智慧．广智慧．深智慧．无等智慧。智宝成就。善能教化。示教照喜。亦常赞叹示教照喜。常为四众说法不惓\n",
              "佛告阿难。如是。如是。如汝所说。阿难。为何等人不愚．不痴．有智慧。闻尊者舍利弗善说诸法而不欢喜。所以者何。舍利弗比丘持戒多闻。少欲知足。精勤正念。智慧正受。超智．捷智．利智．出智．决定智．大智．广智．深智．无等智。智宝成就。善能教化。示教照喜。亦常赞叹示教照喜。常为四众说法不惓\n",
              "世尊如是．如是向尊者阿难。如是．如是称叹舍利弗所说。如是．如是须深天子眷属内心欢喜。身光增明。清净照耀\n",
              "尔时。须深天子内怀欢喜。发身净光照耀已。而说偈言\n",
              "舍利弗多闻　　明智平等慧\n",
              "持戒善调伏　　得不起涅槃\n",
              "持此后边身　　降伏于魔军\n",
              "时。彼须深天子及五百眷属闻佛所说。欢喜随喜。稽首佛足。即没不现\n",
              "（一三○七）\n",
              "如是我闻\n",
              "一时。佛住舍卫国祇树给孤独园\n",
              "时。有赤马天子。容色绝妙。于后夜时来诣佛所。稽首佛足。退坐一面。其身光明遍照祇树给孤独园\n",
              "时。彼赤马天子白佛言。世尊。颇有能行过世界边。至不生．不老．不死处不\n",
              "佛告赤马。无有能过世界边。至不生．不老．不死处者\n",
              "赤马天子白佛言。奇哉。世尊。善说斯义。如世尊说言。无过世界边。至不生．不老．不死处者。所以者何。世尊。我自忆宿命。名曰赤马。作外道仙人。得神通。离诸爱欲。我时。作是念。我有如是揵疾神足如健士夫。以利箭横射过多罗树影之顷。能登一须弥。至一须弥。足蹑东海。越至西海。我时。作是念。我今成就如是揵疾神力。今日宁可求世界边。作是念已。即便发行。唯除食息便利。减节睡眠。常行百岁。于彼命终。竟不能得过世界边。至不生．不老．不死之处\n",
              "佛告赤马。我今但以一寻之身。说于世界．世界集．世界灭．世界灭道迹。赤马天子。何等为世间。谓五受阴。何等为五。色受阴．受受阴．想受阴．行受阴．识受阴。是名世间。何等为色集。谓当来有爱．贪．喜俱。彼彼染着。是名世间集。云何为世间灭。若彼当来有爱．贪．喜俱。彼彼染着。无余断．舍．离．尽．无欲．灭．息没。是名世间灭。何等为世间灭道迹。谓八圣道。正见．正志．正语．正业．正命．正方便．正念．正定。是名世间灭道迹\n",
              "赤马。了知世间。断世间。了知世间集。断世间集。了知世间灭。证世间灭。了知世间灭道迹。修彼灭道迹。赤马。若比丘于世间苦若知．若断。世间集若知．若断。世间灭若知．若证。世间灭道迹若知．若修。赤马。是名得世界边。度世间爱\n",
              "尔时。世尊重说偈言\n",
              "未曾远游行　　而得世界边\n",
              "无得世界边　　终不尽苦边\n",
              "以是故牟尼　　能知世界边\n",
              "善解世界边　　诸梵行已立\n",
              "于彼世界边　　平等觉知者\n",
              "是名贤圣行　　度世间彼岸\n",
              "是时。赤马天子闻佛所说。欢喜随喜。稽首佛足。即没不现\n",
              "（一三○八）\n",
              "如是我闻\n",
              "一时。佛住王舍城毗富罗山侧。有六天子。本为外道出家。一名阿毗浮．二名增上阿毗浮．三名能求．四名毗蓝婆．五名阿俱吒．六名迦蓝。来诣佛所\n",
              "阿毗浮天子即说偈言\n",
              "比丘专至心　　常修行厌离\n",
              "于初夜后夜　　思惟善自摄\n",
              "见闻其所说　　不堕于地狱\n",
              "增上阿毗浮天子复说偈言\n",
              "厌离于黑闇　　心常自摄护\n",
              "永离于世间　　言语诤论法\n",
              "从如来大师　　禀受沙门法\n",
              "善摄护世间　　不令造众恶\n",
              "能求天子复说偈言\n",
              "断截椎打杀　　供养施迦叶\n",
              "不见其为恶　　亦不见为福\n",
              "毗蓝婆天子复说偈言\n",
              "我说彼尼干　　外道若提子\n",
              "出家行学道　　长夜修难行\n",
              "于大师徒众　　远离于妄语\n",
              "我说如是人　　不远于罗汉\n",
              "尔时世尊说偈答言\n",
              "死瘦之野狐　　常共师子游\n",
              "终日小羸劣　　不能为师子\n",
              "尼干大师众　　虚妄自称叹\n",
              "是恶心妄语　　去罗汉甚远\n",
              "尔时天魔波旬着阿俱吒天子而说偈言\n",
              "精勤弃闇冥　　常守护远离\n",
              "深着微妙色　　贪乐于梵世\n",
              "我教化斯等　　令得生梵天\n",
              "尔时。世尊作是念。若此阿俱吒天子所说偈。此是天魔波旬加其力故。非彼阿俱吒天子自心所说。作是说言\n",
              "精勤弃闇冥　　守护于远离\n",
              "深着微妙色　　贪乐于梵世\n",
              "当教化斯等　　令得生梵天\n",
              "尔时。世尊复说偈言\n",
              "若诸所有色　　于此及与彼\n",
              "或复虚空中　　各别光照耀\n",
              "当知彼一切　　不离魔魔缚\n",
              "犹如垂钩饵　　钩钓于游鱼\n",
              "彼时。天子咸各念言。今日阿俱吒天子所说偈。沙门瞿昙言是魔所说。何故沙门瞿昙言是魔说\n",
              "尔时。世尊知诸天子心中所念。而告之言。今阿俱吒天子所说偈。非彼天子自心所说。时魔波旬加其力故。作是说言\n",
              "精勤弃闇冥　　守护于远离\n",
              "深着微妙色　　贪乐于梵天\n",
              "当教化斯等　　令得生梵天\n",
              "是故我说偈\n",
              "若诸所有色　　于此及与彼\n",
              "或复虚空中　　各别光照耀\n",
              "当知彼一切　　不离魔魔缚\n",
              "犹如垂钩饵　　钩钓于游鱼\n",
              "时。诸天子复作是念。奇哉。沙门瞿昙。神力大德。能见天魔波旬。而我等不见。我等当复各各说偈赞叹沙门瞿昙。即说偈言\n",
              "断除于一切　　有身爱贪想\n",
              "令此善护者　　除一切妄语\n",
              "若欲断欲爱　　应供养大师\n",
              "断除三有爱　　破坏于妄语\n",
              "已断于见贪　　应供养大师\n",
              "王舍城第一　　名毗富罗山\n",
              "雪山诸山最　　金翅鸟中名\n",
              "八方及上下　　一切众生界\n",
              "于诸天人中　　等正觉最上\n",
              "时。诸天子说偈赞佛已。闻佛所说。欢喜随喜。稽首佛足。即没不现\n",
              "（一三○九）\n",
              "如是我闻\n",
              "一时。佛住舍卫国祇树给孤独园\n",
              "时。有摩伽天子。容色绝妙。于后夜时来诣佛所。稽首佛足。退坐一面。其身光明遍照祇树给孤独园\n",
              "时。有摩伽天子说偈问佛\n",
              "杀何得安眠　　杀何得善乐\n",
              "为杀何等入　　瞿昙所赞叹\n",
              "尔时。世尊说偈答言\n",
              "若杀于嗔恚　　而得安隐眠\n",
              "杀于嗔恚者　　令人得欢喜\n",
              "嗔恚为毒本　　杀者我所叹\n",
              "杀彼嗔恚已　　长夜无忧患\n",
              "于时。摩伽天子闻佛所说。欢喜随喜。稽首佛足。即没不现\n",
              "（一三一○）\n",
              "如是我闻\n",
              "一时。佛在舍卫国祇树给孤独园。\n",
              "尔时。有弥耆迦天子。容色绝妙。于后夜时来诣佛所。稽首佛足。退坐一面。其身光明遍照祇树给孤独园\n",
              "时。弥耆迦天子说偈问佛\n",
              "明照有几种　　能照明世间\n",
              "唯愿世尊说　　何等明最上\n",
              "尔时。世尊说偈答言\n",
              "有三种光明　　能照耀世间\n",
              "昼以日为照　　月以照其夜\n",
              "灯火昼夜照　　照彼彼色像\n",
              "上下及诸方　　众生悉蒙照\n",
              "人天光明中　　佛光明为上\n",
              "佛说此经已。弥耆迦天子闻佛所说。欢喜随喜。稽首佛足。即没不现\n",
              "（一三一一）\n",
              "如是我闻\n",
              "一时。佛住舍卫国祇树给孤独园\n",
              "时。有陀摩尼天子。容色绝妙。于后夜时来诣佛所。稽首佛足。退坐一面。身诸光明遍照祇树给孤独园\n",
              "时。彼陀摩尼天子而说偈言\n",
              "为婆罗门事　　学断莫疲惓\n",
              "断除诸爱欲　　不求受后身\n",
              "尔时。世尊说偈答言\n",
              "婆罗门无事　　所作事已作\n",
              "乃至不得岸　　昼夜常勤跪\n",
              "已到彼岸住　　于岸复何跪\n",
              "此是婆罗门　　专精漏尽禅\n",
              "一切诸忧恼　　炽然永已断\n",
              "是则到彼岸　　涅槃无所求\n",
              "时。陀摩尼天子闻佛所说。欢喜随喜。稽首佛足。即没不现\n",
              "（一三一二）\n",
              "如是我闻\n",
              "一时。佛住舍卫国祇树给孤独园\n",
              "时。有多罗揵陀天子。容色绝妙。于后夜时来诣佛所。稽首佛足。身诸光明遍照祇树给孤独园\n",
              "时。彼天子说偈问佛\n",
              "断几舍几法　　几法上增修\n",
              "超越几积聚　　名比丘度流\n",
              "尔时。世尊说偈答言\n",
              "断五舍于五　　五法上增修\n",
              "超五种积聚　　名比丘度流\n",
              "时。彼陀摩尼天子闻佛所说。欢喜随喜。稽首佛足。即没不现\n",
              "（一三一三）\n",
              "如是我闻\n",
              "一时。佛住舍卫国祇树给孤独园\n",
              "时。有迦摩天子。容色绝妙。于后夜时来诣佛所。稽首佛足。身诸光明遍照祇树给孤独园\n",
              "时。迦摩天子白佛言。甚难。世尊。甚难。善逝\n",
              "尔时。世尊说偈答言\n",
              "所学为甚难　　具足戒三昧\n",
              "远离于非家　　闲居寂静乐\n",
              "迦摩天子白佛言。世尊。静默甚难得\n",
              "尔时。世尊说偈答言\n",
              "得所难得学　　具足戒三昧\n",
              "昼夜常专精　　修习意所乐\n",
              "迦摩天子白佛言。世尊。正受心难得\n",
              "尔时。世尊说偈答言\n",
              "难住正受住　　诸根心决定\n",
              "能断死魔縻　　圣者随欲进\n",
              "迦摩天子复白佛言。世尊。崄道甚难行\n",
              "尔时。世尊说偈答言\n",
              "难涉之崄道　　当行安乐进\n",
              "非圣堕于彼　　足上头向下\n",
              "贤圣乘正直　　崄路自然平\n",
              "佛说此经已。迦摩天子闻佛所说。欢喜随喜。稽首佛足。即没不现\n",
              "（一三一四）\n",
              "如是我闻\n",
              "一时。佛住舍卫国祇树给孤独园\n",
              "时。有迦摩天子。容色绝妙。于后夜时来诣佛所。稽首佛足。退坐一面。其身光明遍照祇树给孤独园\n",
              "时。彼迦摩天子说偈问佛\n",
              "贪恚何所因　　不乐身毛竖\n",
              "恐怖从何起　　觉想由何生\n",
              "犹如鸠摩罗　　依倚于乳母\n",
              "尔时。世尊说偈答言\n",
              "爱生自身长　　如尼拘律树\n",
              "处处随所著　　如榛绵丛林\n",
              "若知彼因者　　发悟令开觉\n",
              "度生死海流　　不复更受有\n",
              "时。迦摩天子闻佛所说。欢喜随喜。稽首佛足。即没不现\n",
              "（一三一五）\n",
              "如是我闻\n",
              "一时。佛住舍卫国祇树给孤独园\n",
              "时。有栴檀天子。容色绝妙。于后夜时来诣佛所。稽首佛足。退坐一面。其身光明遍照祇树给孤独园\n",
              "时。彼栴檀天子说偈问佛\n",
              "闻瞿昙大智　　无障碍知见\n",
              "何所住何学　　不遭他世恶\n",
              "尔时。世尊说偈答曰\n",
              "摄持身口意　　不造三恶法\n",
              "处在于居家　　广集于群宾\n",
              "信惠财法施　　以法立一切\n",
              "住彼学彼法　　则无他世畏\n",
              "佛说是经已。栴檀天子闻佛所说。欢喜随喜。稽首佛足。即没不现\n",
              "（一三一六）\n",
              "如是我闻\n",
              "一时。佛住舍卫国祇树给孤独园\n",
              "时。有栴檀天子。容色绝妙。于后夜时来诣佛所。稽首佛足。退坐一面。其身光明遍照祇树给孤独园\n",
              "时。彼天子说偈问佛\n",
              "谁度于诸流　　昼夜勤不懈\n",
              "不攀无住处　　云何不没溺\n",
              "尔时。世尊说偈答言\n",
              "一切戒具足　　智慧善正受\n",
              "内思惟正念　　能度难度流\n",
              "不染此欲想　　超度彼色爱\n",
              "贪喜悉已尽　　不入于难测\n",
              "时。彼栴檀天子闻佛所说。欢喜随喜。稽首佛足。即没不现\n",
              "（一三一七）\n",
              "如是我闻\n",
              "一时。佛住舍卫国祇树给孤独园\n",
              "时。有迦叶天子。容色绝妙。于后夜时来诣佛所。稽首佛足。退坐一面。其身光明遍照祇树给孤独园\n",
              "时。彼迦叶天子白佛言。世尊。我今当说比丘及比丘功德\n",
              "佛告天子。随汝所说\n",
              "时。迦叶天子而说偈言\n",
              "比丘修正念　　其身善解脱\n",
              "昼夜常勤求　　坏有诸功德\n",
              "了知于世间　　灭除一切有\n",
              "比丘得无忧　　心无所染着\n",
              "世尊。是名比丘。是名比丘功德\n",
              "佛告迦叶。善哉。善哉。如汝所说\n",
              "迦叶天子闻佛所说。欢喜随喜。稽首佛足。即没不现\n",
              "（一三一八）\n",
              "如是我闻\n",
              "一时。佛住舍卫国祇树给孤独园\n",
              "时。有迦叶天子。容色绝妙。于后夜时来诣佛所。稽首佛足。退坐一面。其身光明遍照祇树给孤独园\n",
              "时。彼迦叶天子白佛言。世尊。我今当说比丘及比丘所说\n",
              "佛告迦叶天子。随所乐说\n",
              "时。彼迦叶天子而说偈言\n",
              "比丘守正念　　其心善解脱\n",
              "昼夜常勤求　　逮得离尘垢\n",
              "晓了知世间　　于尘离尘垢\n",
              "比丘无忧患　　心无所染着\n",
              "世尊。是名比丘。是名比丘所说\n",
              "佛告迦叶。如是。如是。如汝所说\n",
              "迦叶天子闻佛所说。欢喜随喜。稽首佛足。即没不现\n",
              "（一三一九）\n",
              "如是我闻\n",
              "一时。佛在摩竭提国人间游行。日暮与五百比丘于屈摩夜叉鬼住处宿。时。屈摩夜叉鬼来诣佛所。稽首佛足。退住一面\n",
              "时。屈摩夜叉鬼白佛言。世尊。今请世尊与诸大众于此夜宿\n",
              "尔时。世尊默然受请\n",
              "是时。屈摩夜叉鬼知世尊默然受请已。化作五百重阁房舍。卧床．坐床．踞床。俱襵褥枕。各五百具。悉皆化成。化作五百灯明。无诸烟炎。悉化现已。往诣佛所。稽首佛足。劝请世尊。令入其舍。令诸比丘次受房舍及诸卧具。周遍受已。还至佛所。稽首佛足。退坐一面。而说偈言\n",
              "贤德有正念　　贤德常正念\n",
              "正念安隐眠　　此世及他世\n",
              "贤德有正念　　贤德常正念\n",
              "正念安隐眠　　其心常寂止\n",
              "贤德有正念　　贤德常正念\n",
              "正念安隐眠　　舍降伏他军\n",
              "贤德有正念　　贤德常正念\n",
              "不杀不教杀　　不伏不教伏\n",
              "慈心于一切　　心不怀怨结\n",
              "尔时。世尊告屈摩夜叉鬼。如是。如是。如汝所说\n",
              "时。屈摩夜叉鬼闻佛所说。欢喜随喜。稽首佛足。还自所住处\n",
              "（一三二○）\n",
              "如是我闻\n",
              "一时。佛住摩鸠罗山。尊者那伽波罗为亲侍者\n",
              "尔时。世尊于夜闇时。天小微雨。电光睒现。出于房外。露地经行\n",
              "是时。天帝释作是念。今日世尊住摩鸠罗山。尊者那伽波罗亲侍供养。其夜闇冥。天时微雨。电光映现。世尊出房。露地经行。我当化作毗琉璃重阁。执持重阁。随佛经行。作是念已。即便化作鞞琉璃重阁。持诣佛所。稽首佛足。随佛经行\n",
              "尔时。摩竭提国人若男若女。夜啼之时。以摩鸠罗鬼恐之即止。亲侍供养弟子之法。待师禅觉。然后乃眠。尔时。世尊为天帝释夜经行久\n",
              "尔时。尊者那伽波罗作是念。世尊今夜经行至久。我今当作摩鸠罗鬼形而恐怖之。时。那伽波罗比丘即反被俱执。长毛在外。往在世尊经行道头。白佛言。摩鸠罗鬼来。摩鸠罗鬼来\n",
              "尔时。世尊告那伽波罗比丘。汝那伽波罗愚痴人。以摩鸠罗鬼神像恐怖佛耶。不能动如来．应．等正觉一毛发也。如来．应．等正觉久离恐怖\n",
              "尔时。天帝释白佛言。世尊。世尊正法．律中亦复有此人耶\n",
              "佛言。憍尸迦。瞿昙家中极大广阔。斯等于未来世亦当使得清净之法\n",
              "尔时。世尊即说偈言\n",
              "若复婆罗门　　于自所得法\n",
              "得到于彼岸　　若一毗舍遮\n",
              "及与摩鸠罗　　皆悉超过去\n",
              "若复婆罗门　　于自所行法\n",
              "一切诸受觉　　观察皆已灭\n",
              "若复婆罗门　　自法度彼岸\n",
              "一切诸因缘　　皆悉已灭尽\n",
              "若复婆罗门　　自法度彼岸\n",
              "一切诸人我　　皆悉已灭尽\n",
              "若复婆罗门　　自法度彼岸\n",
              "于生老病死　　皆悉已超过\n",
              "佛说此经已。释提桓因闻佛所说。欢喜随喜。稽首佛足。即没不现\n",
              "（一三二一）\n",
              "如是我闻\n",
              "一时。佛住王舍城迦兰陀竹园\n",
              "时。尊者阿那律陀于摩竭提国人间游行。到毕陵伽鬼子母住处宿。时。尊者阿那律陀夜后分时。端身正坐。诵忧陀那．波罗延那．见真谛．诸上座所说偈．比丘尼所说偈．尸路偈．义品．牟尼偈．修多罗。悉皆广诵\n",
              "尔时。毕陵伽鬼子夜啼。毕陵伽鬼子母为其子说偈呵止言\n",
              "毕陵伽鬼子　　汝今莫得啼\n",
              "当听彼比丘　　诵习法句偈\n",
              "若知法句者　　能自护持戒\n",
              "远离于杀生　　实言不妄语\n",
              "能自舍非义　　解脱鬼神道\n",
              "毕陵伽鬼子母说是偈时。毕陵伽鬼子啼声即止\n",
              "（一三二二）\n",
              "如是我闻\n",
              "一时。佛在摩竭提国人间游行。与大众俱。到富那婆薮鬼子母住处宿\n",
              "尔时。世尊为诸比丘说四圣谛相应法。所谓苦圣谛．苦集圣谛．苦灭圣谛．苦灭道迹圣谛\n",
              "尔时。富那婆薮鬼母。儿富那婆薮及鬼女郁多罗。二鬼小儿夜啼。时。富那婆薮鬼母教其男女故。而说偈言\n",
              "汝富那婆薮　　郁多罗莫啼\n",
              "令我得听闻　　如来所说法\n",
              "非父母能令　　其子解脱苦\n",
              "闻如来说法　　其苦得解脱\n",
              "世人随爱欲　　为众苦所迫\n",
              "如来为说法　　令破坏生死\n",
              "我今欲闻法　　汝等当默然\n",
              "时富那婆薮　　鬼女郁多罗\n",
              "悉受其母语　　默然而静听\n",
              "语母言善哉　　我亦乐闻法\n",
              "此正觉世尊　　于摩竭胜山\n",
              "为诸众生类　　演说脱苦法\n",
              "说苦及苦因　　苦灭灭苦道\n",
              "从此四圣谛　　安隐趣涅槃\n",
              "母今但善听　　世尊所说法\n",
              "时。富那婆薮鬼母即说偈言\n",
              "奇哉智慧子　　善能随我心\n",
              "汝富那婆薮　　善叹佛导师\n",
              "汝富那婆薮　　及汝郁多罗\n",
              "当生随喜心　　我已见圣谛\n",
              "时。富那婆薮鬼母说是偈时。鬼子男女随喜默然\n",
              "（一三二三）\n",
              "如是我闻\n",
              "一时。佛在摩竭提国人间游行。与诸大众至摩尼遮罗鬼住处夜宿\n",
              "尔时。摩尼遮罗鬼会诸鬼神。集在一处\n",
              "时。有一女人。持香花鬘饰．饮食。至彼摩尼遮罗鬼神住处。彼女人遥见世尊在摩尼遮罗鬼神住处坐。见已。作是念。我今现见摩尼遮罗鬼神。即说偈言\n",
              "善哉摩尼遮　　住摩伽陀国\n",
              "摩伽陀国人　　所求悉如愿\n",
              "云何于此世　　常得安乐住\n",
              "后世复云何　　而得生天乐\n",
              "尔时。世尊说偈答言\n",
              "莫放逸慢恣　　用摩尼鬼为\n",
              "若自修所作　　能得生天乐\n",
              "时。彼女人作是念。此非摩尼遮罗鬼。是沙门瞿昙。如是知已。即以香花鬘饰供养世尊。稽首礼足。退坐一面。而说偈言\n",
              "何道趣安乐　　当修何等行\n",
              "此世常安隐　　后世生天乐\n",
              "尔时。世尊说偈答言\n",
              "布施善调心　　乐执护诸根\n",
              "正见修贤行　　亲近于沙门\n",
              "以正命自活　　他世生天乐\n",
              "何用三十三　　诸天之苦网\n",
              "但当一其心　　断除于爱欲\n",
              "我当说离垢　　甘露法善听\n",
              "时。彼女人闻世尊说法。示教照喜。如佛常法。谓布施．持戒。生天之福。欲味．欲患。烦恼清净。出要．远离。功德福利。次第演说清净佛法。譬如鲜净白[叠*毛]。易染其色。时。彼女人亦复如是。即于坐上。于四圣谛得平等观苦．集．灭．道\n",
              "时。彼女人见法．得法．知法．入法。度诸疑惑。不由于他。于正法．律得无所畏。即从座起。整衣服。合掌白佛。已度。世尊。已度。善逝。我从今日。尽寿命。归佛．归法．归比丘僧\n",
              "时。彼女人闻佛所说。欢喜随喜。礼佛而去\n",
              "（一三二四）\n",
              "如是我闻\n",
              "一时。佛在摩竭提国人间游行。到针毛鬼住处夜宿。尔时。针毛鬼会诸鬼神。集在一处\n",
              "时。有炎鬼见世尊在针毛鬼住处夜宿。见已。往诣针毛鬼所。语针毛鬼言。聚落主。汝今大得善利。今如来．应．等正觉于汝室宿\n",
              "针毛鬼言。今当试看。为是如来．为非\n",
              "时。针毛鬼与诸鬼神集会已。还归自舍。束身冲佛。尔时。世尊却身避之。如是再三。束身冲佛。佛亦再三却身避之\n",
              "尔时。针毛鬼言。沙门怖耶\n",
              "佛言。聚落主。我不怖也。但汝触恶\n",
              "针毛鬼言。今有所问。当为我说。能令我喜者善。不能令我喜者。当坏汝心。裂汝胸。令汝热血从其面出。捉汝两手掷恒水彼岸\n",
              "佛告针毛鬼。聚落主。我不见诸天．魔．梵．沙门．婆罗门．天神．世人能坏如来．应．等正觉心者。能裂其胸者。能令热血从面出者。执其两臂掷着恒水彼岸者。汝今但问。当为汝说。令汝欢喜\n",
              "时。针毛鬼说偈问佛\n",
              "一切贪恚心　　以何为其因\n",
              "不乐身毛竖　　恐怖从何起\n",
              "意念诸觉想　　为从何所起\n",
              "犹如新生儿　　依倚于乳母\n",
              "尔时。世尊说偈答言\n",
              "爱生自身长　　如尼拘律树\n",
              "展转相拘引　　如藤绵丛林\n",
              "若知彼所因　　当令鬼觉悟\n",
              "度生死海流　　不复重增有\n",
              "尔时。针毛鬼闻世尊说偈。心得欢喜。向佛悔过。受持三归\n",
              "佛说此经已。针毛鬼闻佛所说。欢喜奉行\n"
            ]
          },
          {
            "id": 50,
            "level": 3,
            "title": "第五十卷",
            "brief": "",
            "media": "858-50.m4a",
            "page": [
              "如是我闻：一时，佛住王舍城迦兰陀竹园。\n",
              "时，有优婆夷子，受八支斋，寻即犯戒，即为鬼神所持。\n",
              "尔时，优婆夷即说偈言：\n",
              "“十四十五日，及月分八日，\n",
              "神通瑞应月，八支善正受，\n",
              "受持于斋戒，不为鬼所持，\n",
              "我昔数咨问，世尊作是说。”\n",
              "尔时，彼鬼即说偈言：\n",
              "“十四十五日，及月分八日，\n",
              "神足瑞应月，八支修正受，\n",
              "斋肃清净住，戒德善守护，\n",
              "不为鬼戏弄，善哉从佛闻。\n",
              "汝当说言放，我当放汝子，\n",
              "诸有慢缓业，染污行苦行，\n",
              "梵行不清净，终不得大果！\n",
              "譬如拔菅草，执缓则伤手，\n",
              "沙门行恶触，当堕地狱中。\n",
              "譬如拔菅草，急捉不伤手，\n",
              "沙门善摄持，则到般涅槃。”\n",
              "时，彼鬼神即放优婆夷子。尔时，优婆夷说偈告子言：\n",
              "“子汝今听我，说彼鬼神说：\n",
              "若有慢缓业，秽污修苦行，\n",
              "不清净梵行，彼不得大果！\n",
              "譬如拔菅草，执缓则伤手，\n",
              "沙门起恶触，当堕地狱中。\n",
              "如急执菅草，则不伤其手，\n",
              "沙门善执护，逮得般涅槃。”\n",
              "时，彼优婆夷子如是觉悟已，剃除须发，著袈裟衣，正信、非家、出家学道。心不得乐，还归自家。母遥见子，而说偈言：\n",
              "“迈世而出家，何为还聚落？\n",
              "烧舍急出财，岂还投火中！”\n",
              "其子比丘说偈答言：\n",
              "“但念母命终，存亡不相见，\n",
              "故来还瞻视，何见子不欢？”\n",
              "时，母优婆夷说偈答言：\n",
              "“舍欲而出家，还欲服食之，\n",
              "是故我忧悲，恐随魔自在！”\n",
              "是时，优婆夷如是、如是发悟其子；如是，其子还空闲处，精勤思惟，断除一切烦恼结缚，得阿罗汉果证。\n",
              "如是我闻：一时，佛在摩竭提国人间游行，到阿腊鬼住处夜宿。\n",
              "时，阿腊鬼集会诸鬼神。时，有竭昙鬼见世尊在阿腊鬼住处夜宿；见已，至阿腊鬼所，语阿腊鬼言：“聚落主，汝获大利，如来宿汝住处。”\n",
              "阿腊鬼言：“生人今日在我舍住耶？今当令知，为是如来？为非如来？”\n",
              "时，阿腊鬼诸鬼神聚会毕，还归自家，语世尊曰：“出去！沙门。”\n",
              "尔时，世尊以他家故，即出其舍。\n",
              "阿腊鬼复言：“沙门，来入！”佛即还入。以灭慢故，如是再三。\n",
              "时，阿腊鬼第四复语世尊言：“沙门，出去！”\n",
              "尔时，世尊语阿腊鬼言：“聚落主，已三见请，今不复出。”\n",
              "阿腊鬼言：“今问沙门，沙门答我，能令我喜者善；不能令我喜者，我当坏其心，裂其胸，亦令热血从其面出，执持两手掷著恒水彼岸！”\n",
              "世尊告言：“聚落主，我不见诸天、魔、梵、沙门、婆罗门、天神、世人，有能坏我心，裂我胸，令我热血从面而出，执持两手掷著恒水彼岸者。然，聚落主，汝今但问，当为汝说，令汝心喜。”\n",
              "时，阿腊鬼说偈问佛：\n",
              "“说何等名为，胜士夫事物？\n",
              "行于何等法，得安乐果报？\n",
              "何等为美味？云何寿中胜？”\n",
              "尔时，世尊说偈答言：\n",
              "“净信为最胜，士夫之事物。\n",
              "行法得乐果，解脱味中上。\n",
              "智慧除老死，是为寿中胜！”\n",
              "时，阿腊鬼复说偈言：\n",
              "“云何得名称，如上所说偈？”\n",
              "尔时，世尊说偈答言：\n",
              "“持戒名称流，如上所说偈。”\n",
              "时，阿腊鬼复说偈言：\n",
              "“几法起世间？几法相顺可？\n",
              "世几法取受？世几法损减？”\n",
              "尔时，世尊以偈答言：\n",
              "“世六法等起，六法相顺可，\n",
              "世六法取受，世六法损减。”\n",
              "阿腊鬼复说偈问佛：\n",
              "“谁能度诸流，昼夜勤方便？\n",
              "无攀无住处，孰能不沉没？”\n",
              "尔时，世尊说偈答言：\n",
              "“一切戒具足，智慧善正受，\n",
              "正念内思惟，能度难度流。\n",
              "不乐于五欲，亦超度色爱，\n",
              "无攀无住处，是能不没溺。”\n",
              "时，阿腊鬼复说偈问佛：\n",
              "“以何法度流？以何度大海？\n",
              "以何舍离苦？以何得清净？”\n",
              "尔时，世尊说偈答言：\n",
              "“以信度河流，不放逸度海，\n",
              "精进能除苦，以慧得清净。\n",
              "汝当更问余，沙门梵志法，\n",
              "其法无有过，真谛施调伏。”\n",
              "时，阿腊鬼复说偈问佛：\n",
              "“何烦更问余，沙门梵志法？\n",
              "即曰最胜士，以显大法炬。\n",
              "于彼竭昙摩，常当报其恩，\n",
              "告我等正觉，无上导御师。\n",
              "我即日当行，从村而至村，\n",
              "亲侍等正觉，听受所说法。”\n",
              "佛说此经已，阿腊鬼欢喜随喜，作礼而去。\n",
              "如是我闻：一时，佛住王舍城迦兰陀竹园。\n",
              "时，有叔迦罗比丘尼住王园比丘尼众中，为王舍城诸人恭敬供养，如阿罗汉。\n",
              "又于一时，王舍城人于一吉星日欢集大会，即于是日阙不供养。有一鬼神，敬重彼比丘尼故，至王舍城里巷之中，家家说偈：\n",
              "“王舍城人民，醉酒眠睡卧，\n",
              "不勤供养彼，叔迦比丘尼。\n",
              "善修诸根故，名曰叔迦罗，\n",
              "善说离垢法，涅槃清凉处。\n",
              "随顺听所说，终日乐无厌，\n",
              "乘听法智慧，得度生死流，\n",
              "犹如海商人，依附力马王。”\n",
              "时，一优婆塞以衣布施叔迦罗比丘尼，复有优婆塞以食供养。\n",
              "时，彼鬼神即说偈言：\n",
              "“智慧优婆塞，获福利丰多！\n",
              "施叔迦罗衣，离诸烦恼故。\n",
              "智慧优婆塞，获福利丰多！\n",
              "施叔迦罗食，离诸积聚故。”\n",
              "时，彼鬼神说斯偈已，即没不现。\n",
              "如是我闻：一时，佛住王舍城迦兰陀竹园。\n",
              "时，毗罗比丘尼住王舍城王园比丘尼众中。为王舍城诸人民，于吉星日集聚大会，当斯之日，毗罗比丘尼无人供养。\n",
              "时，有鬼神敬重毗罗比丘尼，即入王舍城，处处里巷四衢道头而说偈言：\n",
              "“王舍城人民，醉酒昏睡卧，\n",
              "毗罗比丘尼，无人供养者。\n",
              "毗罗比丘尼，勇猛修诸根，\n",
              "善说离垢尘，涅槃清凉法。\n",
              "皆随顺所说，终日乐无厌，\n",
              "乘听法智慧，得度生死流。”\n",
              "时，有一优婆塞持衣布施毗罗比丘尼，复有一优婆塞以食供养。\n",
              "时，彼鬼神而说偈言：\n",
              "“智慧优婆塞，今获多福利！\n",
              "以衣施断缚，毗罗比丘尼。\n",
              "智慧优婆塞，今获多福利！\n",
              "食施毗罗尼，离诸和合故。”\n",
              "时，彼鬼神说偈已，即没不现。\n",
              "如是我闻：一时，佛住王舍城迦兰陀竹园。\n",
              "时，有娑多耆利天神、醯魔波低天神共作约誓：“若其宫中有宝物出者，必当相语；不相语者，得违约罪。”\n",
              "时，醯魔波低天神宫中有未曾有宝波昙摩华出，华有千叶，大如车轮，金色宝茎。时，醯魔波低天神遣使告语娑多耆利：“聚落主，今我宫中忽生未曾有宝波昙魔华，华有千叶，大如车轮，金色宝茎，可来观看！”\n",
              "娑多耆利天神遗使诣醯魔波低舍，告言：“聚落主，用是波昙摩百千为？今我宫中有未曾有宝大波昙摩出，所谓如来、应、等正觉、明行足、善逝、世间解、无上士、调御丈夫、天人师、佛、世尊，汝便可来奉事供养！”\n",
              "时，醯魔波低天神即与五百眷属往诣娑多耆利天神所，说偈问言：\n",
              "“十五日良时，天夜遇欢会，\n",
              "当说受何斋，从何罗汉受？”\n",
              "时，娑多耆利说偈答言：\n",
              "“今日佛世尊，在摩竭胜国，\n",
              "住于王舍城，迦兰陀竹园。\n",
              "演说微妙法，灭除众生苦，\n",
              "苦苦及苦集，苦灭尽作证。\n",
              "八圣出苦道，安隐趣涅槃，\n",
              "当往设供养，我罗汉世尊。”\n",
              "醯魔波低说偈问言：\n",
              "“彼妙心愿乐，慈济众生不？\n",
              "彼于受不受，心想平等不？”\n",
              "娑多耆利说偈答言：\n",
              "“彼妙愿慈心，度一切众生，\n",
              "于诸受不受，心想常平等。”\n",
              "时，醯魔波低说偈问言：\n",
              "“为具足明达，已行成就不？\n",
              "诸漏永灭尽，不受后有耶？”\n",
              "娑多耆利说偈答言：\n",
              "“明达善具足，正行已成就，\n",
              "诸漏永已尽，不复受后有。”\n",
              "醯摩波低说偈问言：\n",
              "“牟尼意行满，及身口业耶？\n",
              "明行悉具足，以法赞叹耶？”\n",
              "娑多耆利说偈答言：\n",
              "“具足牟尼心，及业身口满，\n",
              "明行悉具足，以法而赞叹！”\n",
              "醯摩波低说偈问言：\n",
              "“远离于害生，不与不取不？\n",
              "为远于放荡，不离禅思不？”\n",
              "娑多耆利复说偈言：\n",
              "“常不害众生，不与不妄取，\n",
              "远离于放荡，日夜常思禅。”\n",
              "醯魔波低复说偈问言：\n",
              "“为不乐五欲，心不浊乱不？\n",
              "有清净法眼，灭尽愚痴不？”\n",
              "娑多耆利说偈答言：\n",
              "“心常不乐欲，亦无浊乱心，\n",
              "佛法眼清净，愚痴尽无余。”\n",
              "醯魔波低复说偈问言：\n",
              "“至诚不妄语，粗涩言无有？\n",
              "得无别离说，无不诚说不？”\n",
              "娑多耆利说偈答言：\n",
              "“至诚不妄语，亦无粗涩言，\n",
              "不离他亲厚，常说如法言。”\n",
              "醯摩波低复说偈问言：\n",
              "“为持清净戒，正念寂灭不？\n",
              "具足等解脱，如来大智不？”\n",
              "娑多耆利说偈答言：\n",
              "“净戒悉具足，正念常寂静，\n",
              "等解脱成就，得如来大智。”\n",
              "醯魔波低复说偈问言：\n",
              "“明达悉具足，正行已清净，\n",
              "所有诸漏尽，不复受后有？”\n",
              "娑多耆利说偈答言：\n",
              "“明达悉具足，正行已清净，\n",
              "一切诸漏尽，无复后生有。”\n",
              "醯魔波低复说偈言：\n",
              "“牟尼善心具，及身口业迹，\n",
              "明行悉成就，故赞叹其法？”\n",
              "娑多耆利说偈答言：\n",
              "“牟尼善心具，及身口业迹，\n",
              "明行悉成就，赞叹于其法。”\n",
              "醯魔波低复说偈言：\n",
              "“伊尼延鹿[跳-兆+尃]，仙人之胜相，\n",
              "少食舍身贪，牟尼处林禅。\n",
              "汝今当共行，敬礼彼瞿昙。”\n",
              "时，有百千鬼神眷属围绕，娑多耆利、醯魔波低速至佛前礼拜供养，整衣服，偏袒右肩，合掌敬礼，而说偈言：\n",
              "“伊尼延鹿[跳-兆+尃]，仙人之胜相，\n",
              "少食无贪嗜，牟尼乐林禅。\n",
              "我等今故来，请问于瞿昙，\n",
              "师子独游步，天龙无恐畏，\n",
              "今故来请问，牟尼愿决疑！\n",
              "云何得出苦？云何苦解脱？\n",
              "惟愿说解脱，苦于何所灭？”\n",
              "尔时，世尊说偈答言：\n",
              "“世五欲功德，及说第六意，\n",
              "于彼欲无贪，解脱一切苦！\n",
              "如是从苦出，如是解脱苦。\n",
              "今答汝所问，苦从此而灭。”\n",
              "娑多耆利、醯魔波低复说偈问佛：\n",
              "“泉从何转还？恶道何不转？\n",
              "世间诸苦乐，于何而灭尽？”\n",
              "尔时，世尊说偈答言：\n",
              "“眼耳鼻舌身，及以意入处，\n",
              "于彼名及色，永灭尽无余。\n",
              "于彼泉转还，于彼道不转，\n",
              "于彼苦及乐，得无余灭尽！”\n",
              "娑多耆利、醯魔波低复说偈问佛：\n",
              "“世间几法起？几法世和合？\n",
              "几法取世受？几法令世灭？”\n",
              "尔时，世尊说偈答言：\n",
              "“六法起世间，六法世和合，\n",
              "六法取世受，六法世损灭。”\n",
              "娑多耆利、醯魔波低复说偈问佛：\n",
              "“云何度诸流，日夜勤方便，\n",
              "无攀无住处，而不溺深渊？”\n",
              "尔时，世尊说偈答言：\n",
              "“一切戒具足，智慧善正受，\n",
              "如思惟系念，是能度深渊！\n",
              "不乐诸欲想，亦超色诸结，\n",
              "无攀无住处，不溺于深渊！”\n",
              "娑多耆利、醯魔波低复说偈问佛：\n",
              "“何法度诸流？以何度大海？\n",
              "云何舍离苦？云何得清净？”\n",
              "尔时，世尊说偈答言：\n",
              "“正信度河流，不放逸度海，\n",
              "精进能断苦，智慧得清净。”\n",
              "尔时，世尊复说偈言：\n",
              "“汝可更问余，沙门梵志法，\n",
              "真实施调伏，除此更无法。”\n",
              "醯魔波低复说偈言：\n",
              "“更余何所问，沙门梵志法？\n",
              "大精进今日，已具善开导。\n",
              "我今当报彼，娑多耆利恩，\n",
              "能以导御师，告语于我等。\n",
              "我当诣村村，家家而随佛，\n",
              "承事礼供养，从佛闻正法。\n",
              "此百千鬼神，悉合掌恭敬，\n",
              "一切归依佛，牟尼之大师！\n",
              "得无上之名，必见真实义，\n",
              "成就大智慧，于欲不染著。\n",
              "慧者当观察，救护世间者，\n",
              "得贤圣道迹，是则大仙人。”\n",
              "佛说是经已，娑多耆利、醯魔波低及诸眷族五百鬼神闻佛所说，皆大欢喜，随喜礼佛而去。\n",
              "如是我闻：一时，佛住王舍城迦兰陀竹园。\n",
              "尔时，尊者舍利弗、尊者大目揵连住耆阇崛山中。\n",
              "时，尊者舍利弗新剃须发。时，有伽吒及优波伽吒鬼。优波伽吒鬼见尊者舍利弗新剃须发，语伽吒鬼言：“我今当往打彼沙门头。”\n",
              "伽吒鬼言：“汝优波伽吒，莫作是语。此沙门大德大力，汝莫长夜得大不饶益苦！”如是再三说。\n",
              "时，优波伽吒鬼再三不用伽吒鬼语，即以手打尊者舍利弗头；打已，寻自唤言：“烧我！伽吒。煮我！伽吒。”再三唤已，陷入地中，堕阿毗地狱。\n",
              "尊者大目揵连闻尊者舍利弗为鬼所打声已，即往诣尊者舍利弗所，问尊者舍利弗言：“云何，尊者，苦痛可忍不？”\n",
              "尊者舍利弗答言：“尊者大目揵连，虽复苦痛，意能堪忍，不至大苦。”\n",
              "尊者大目揵连语尊者舍利弗言：“奇哉！尊者舍利弗，真为大德大力！此鬼若以手打耆阇崛山者，能令碎如糠糟，况复打人而不苦痛？”\n",
              "尔时，尊者舍利弗语尊者大目揵连：“我实不大苦痛。”\n",
              "时，尊者舍利弗、大目揵连共相慰劳。\n",
              "时，世尊以天耳闻其语声，闻已，即说偈言：\n",
              "“其心如刚石，坚住不倾动，\n",
              "染著心已离，瞋者不反报，\n",
              "若如此修心，何有苦痛忧？”\n",
              "佛说此经已，诸比丘闻佛所说，欢喜奉行。\n",
              "如是我闻：一时，佛住舍卫国祇树给孤独园。\n",
              "时，有众多比丘于拘萨罗国人间游行，住一林中夏安居。彼林中有天神住，知十五日诸比丘受岁，极生忧戚。\n",
              "有余天神语彼天神言：“汝何卒生愁忧苦恼？汝当欢喜诸比丘持戒清净，今日受岁。”\n",
              "林中天神答言：“我知比丘今日受岁，不同无羞外道受岁；然精进比丘受岁，持衣钵，明日至余处去，此林当空。”\n",
              "比丘去后，林中天神而说偈言：\n",
              "“今我心不乐，但见空林树。\n",
              "清净心说法，多闻诸比丘，\n",
              "瞿昙之弟子，今悉何处去？”\n",
              "时，有异天子而说偈言：\n",
              "“有至摩伽陀，有至拘萨罗，\n",
              "亦至金刚地，处处修远离；\n",
              "犹如野禽兽，随所乐而游。”\n",
              "如是我闻：一时，佛住舍卫国祇树给孤独园。\n",
              "尔时，有异比丘在拘萨罗国人间，止住一林中，入昼正受，身体疲极，夜则睡眠。\n",
              "时，彼林中止住天神作是念：“此非比丘法，于空林中入昼正受，夜著睡眠。我今当往觉悟之。”\n",
              "尔时，天神往至比丘前，而说偈言：\n",
              "“比丘汝起起！何以著睡眠？\n",
              "睡眠有何利？病时何不眠？\n",
              "利刺刺身时，云何得睡眠？\n",
              "汝本舍非家，出家之所欲，\n",
              "当如本所欲，日夜求增进，\n",
              "莫得堕睡眠，令心不自在。\n",
              "无常不恒欲，迷醉于愚夫，\n",
              "余人悉被缚，汝今已解脱，\n",
              "正信而出家，何以著睡眠？\n",
              "已调伏贪欲，其心得解脱，\n",
              "具足胜妙智，出家何故眠？\n",
              "勤精进正受，常修坚固力，\n",
              "专求般涅槃，云何而睡眠？\n",
              "起明断无明，灭尽诸有漏，\n",
              "调彼后边身，云何著睡眠？”\n",
              "时，彼天神说是偈时，彼比丘闻其所说，专精思惟，得阿罗汉。\n",
              "如是我闻：一时，佛住舍卫国祇树给孤独园。\n",
              "时，有异比丘在拘萨罗住林中，入昼正受，心起不善觉，依于恶贪。\n",
              "时，彼林中住止天神作是念：“此非比丘法，止住林中，入昼正受，心生不善觉，依于恶贪。我今当往开悟之。”\n",
              "时，彼天神即说偈言：\n",
              "“其心欲远离，止于空闲林，\n",
              "放心随外缘，乱想而流驰，\n",
              "调伏乐世心，常乐心解脱。\n",
              "当舍不乐心，执受安乐住，\n",
              "思非于正念，莫著我我所。\n",
              "如以尘头染，是著极难遣，\n",
              "莫令染乐著，欲心所浊乱。\n",
              "如释君驰象，奋迅去尘秽，\n",
              "比丘于自身，正念除尘垢。\n",
              "尘者谓贪欲，非世间尘土，\n",
              "黠慧明智者，当悟彼诸尘，\n",
              "于如来法律，持心莫放逸！\n",
              "尘垢谓瞋恚，非世间尘土，\n",
              "黠慧明智者，当悟彼诸尘，\n",
              "于如来法律，持心莫放逸！\n",
              "尘垢谓愚痴，非世间尘土，\n",
              "明智黠慧者，当舍彼诸尘，\n",
              "于如来法律，持心莫放逸！”\n",
              "时，彼天神说是偈已，彼比丘闻其所说，专精思惟，断诸烦恼心，得阿罗汉。\n",
              "如是我闻：一时，佛住舍卫国祇树给孤独园。\n",
              "时，有异比丘在拘萨罗人间，住一林中，入昼正受，起不正思惟。\n",
              "时，彼林中止住天神作是念：“此非比丘法，止住林中，入昼正受，而起不正思惟。我今当往方便善觉悟之。”\n",
              "时，彼天神而说偈言：\n",
              "“何不正思惟，觉观所寝食？\n",
              "当舍不正念，专修于正受，\n",
              "遵崇佛法僧，及自持净戒，\n",
              "常生随喜心，喜乐转胜进，\n",
              "以心欢喜故，速究竟苦边！”\n",
              "时，彼天神说偈劝发已，彼比丘专精思惟，尽诸烦恼，得阿罗汉。\n",
              "如是我闻：一时，佛住舍卫国祇树给孤独园。\n",
              "时，有异比丘于拘萨罗人间，住一林中，入昼正受。时，彼比丘日中时，不乐心生，而说偈言：\n",
              "“于此日中时，众鸟悉静默，\n",
              "空野忽有声，令我心恐怖！”\n",
              "时，彼林中住止天神而说偈言：\n",
              "“于今日中时，众鸟悉寂静，\n",
              "空野忽有声，应汝不乐心。\n",
              "汝当舍不乐，专乐修正受！”\n",
              "时，彼天子说偈觉悟彼比丘已，时，彼比丘专精思惟，舍除烦恼，得阿罗汉。\n",
              "如是我闻：一时，佛住舍卫国祇树给孤独园。\n",
              "尔时，尊者阿那律陀在拘萨罗人间，住一林中。\n",
              "时，有天神名阇邻尼，是尊者阿那律陀本善知识，往诣尊者阿那律陀所。到阿那律陀所，说偈言：\n",
              "“汝今可发愿，愿还生本处，\n",
              "三十三天上，五欲乐悉备，\n",
              "百种诸音乐，常以自欢娱；\n",
              "每至睡眠时，音乐以觉悟，\n",
              "诸天玉女众，昼夜侍左右。”\n",
              "尊者阿那律陀说偈答言：\n",
              "“诸天玉女众，此皆大苦聚，\n",
              "以彼颠倒想，系著有身见。\n",
              "诸求生彼者，斯亦是大苦！\n",
              "阇邻尼当知，我不愿生彼，\n",
              "生死已永尽，不受后有故！”\n",
              "尊者阿那律陀说是语时，阇邻尼天子闻尊者阿那律陀所说，欢喜随喜，即没不现。\n",
              "如是我闻：一时，佛住舍卫国祇树给孤独园。\n",
              "时，有比丘在拘萨罗人间，林中止住，勤诵经，勤讲说，精勤思惟，得阿罗汉果，证已，不复精勤诵说。\n",
              "时，有天神止彼林中者，而说偈言：\n",
              "“比丘汝先时，昼夜勤诵习，\n",
              "常为诸比丘，共论决定义。\n",
              "汝今于法句，寂然无所说，\n",
              "不与诸比丘，共论决定义。”\n",
              "时，彼比丘说偈答言：\n",
              "“本未应离欲，心常乐法句，\n",
              "既离欲相应，诵说事已毕。\n",
              "先知道已备，用闻见道为？\n",
              "世间诸闻见，无如悉放舍。”\n",
              "时，彼天神闻比丘所说，欢喜随喜，即没不现。\n",
              "如是我闻：一时，佛住舍卫国祇树给孤独园。\n",
              "时，有异比丘在拘萨罗人间，止一林中。时，彼比丘有眼患，受师教，应嗅钵昙摩华。时，彼比丘受师教已，往至钵昙摩池侧，于池岸边，迎风而坐，随风嗅香。\n",
              "时，有天神主此池者，语比丘言：“何以盗华？汝今便是盗香贼也！”\n",
              "尔时，比丘说偈答言：\n",
              "“不坏亦不夺，远住随嗅香，\n",
              "汝今何故言，我是盗香贼？”\n",
              "尔时，天神复说偈言：\n",
              "“不求而不舍，世间名为贼。\n",
              "汝今人不与，而自一向取，\n",
              "是则名世间，真实盗香贼。”\n",
              "时，有一士夫取彼藕根，重负而去。\n",
              "尔时，比丘为彼天神而说偈言：\n",
              "“如今彼士天，断截分陀利，\n",
              "拔根重负去，便是奸狡人，\n",
              "汝何故不遮，而言我盗香？”\n",
              "时，彼天神说偈答言：\n",
              "“狂乱奸狡人，犹如乳母衣，\n",
              "何足加其言，宜堪与汝语？\n",
              "袈裟污不现，黑衣墨不污，\n",
              "奸狡凶恶人，世间不与语。\n",
              "蝇脚污素帛，明者小过现，\n",
              "如墨点珂贝，虽小悉皆现。\n",
              "常从彼求净，无结离烦恼，\n",
              "如毛发之恶，人见如泰山！”\n",
              "时，彼比丘复说偈言：\n",
              "“善哉善哉说！以义安慰我：\n",
              "汝可常为我，数数说斯偈！”\n",
              "时，彼天神复说偈言：\n",
              "“我非汝买奴，亦非人与汝，\n",
              "何为常随汝，数数相告语？\n",
              "汝今自当知，彼彼饶益事。”\n",
              "时，彼天子说是偈已，彼比丘闻其所说，欢喜随喜，从座起去，独一静处，专精思惟，断诸烦恼，得阿罗汉。\n",
              "如是我闻：一时，佛住王舍城迦兰陀竹园。\n",
              "尔时，尊者十力迦葉住王舍城仙人窟中。时，有猎师名曰尺只，去十力迦葉不远，张网捕鹿。尔时，十力迦葉为彼猎师哀愍说法。时，彼猎师不解所说。时，十力迦葉即以神力，指端火燃，彼犹不悟。\n",
              "尔时，仙人窟中住止天神而说偈言：\n",
              "“深山中猎师，少智盲无目，\n",
              "何为非时说？薄德无辩慧，\n",
              "所闻亦不解，明中亦无见。\n",
              "于诸善胜法，愚痴莫能了，\n",
              "正使烧十指，彼终不见谛。”\n",
              "时，彼天神说是偈已，尊者十力迦葉即默然住。\n",
              "如是我闻：一时，佛住王舍城迦兰陀竹园。\n",
              "时，有尊者金刚子，住巴连弗邑一处林中。时，巴连弗邑人民夏四月过，作憍牟尼大会。\n",
              "时，尊者金刚子闻世间大会，生不乐心，而说偈言：\n",
              "“独一处空林，犹如弃枯木，\n",
              "夏时四月满，世间乐庄严，\n",
              "普观诸世间，其苦无过我！”\n",
              "尔时，林中住止天神即说偈言：\n",
              "“独一处空林，犹如弃枯木，\n",
              "为三十三天，心常所愿乐，\n",
              "犹如地狱中，仰思生人道！”\n",
              "时，金刚子为彼天神所劝发已，专精思惟，断诸烦恼，得阿罗汉。\n",
              "如是我闻：一时，佛住舍卫国祇树给孤独园。\n",
              "时，有异比丘在拘萨罗人间，住一林中，唯好乐持戒，不能增长上进功德。\n",
              "时，彼林中止住天神作是念：“此非比丘法，住于林中，唯乐持戒，不能增修上进功德。今我当作方便而发悟之。”即说偈言：\n",
              "“非一向持戒，及修习多闻，\n",
              "独静禅三昧，闲居修远离。\n",
              "比丘偏倚息，终不得漏尽，\n",
              "平等正觉乐，远非凡夫辈！”\n",
              "时，彼比丘为天神劝进已，专精思惟，断诸烦恼，得阿罗汉。\n",
              "如是我闻：一时，佛住舍卫国祇树给孤独园。\n",
              "有尊者那迦达多在拘萨罗人间，住一林中，有在家、出家常相亲近。\n",
              "时，彼林中止住天神作是念：“此非比丘法，住于林中，与诸在家、出家周旋亲数。我今当往方便发悟。”而说偈言：\n",
              "“比丘旦早出，迫暮而还林，\n",
              "道俗相习近，苦乐必同安，\n",
              "恐起家放逸，而随魔自在！”\n",
              "时，那迦达多比丘为彼天神如是、如是开觉已，如是、如是专精思惟，断诸烦恼，得阿罗汉。\n",
              "如是我闻：一时，佛住舍卫国祇树给孤独园。\n",
              "时，有众多比丘在拘萨罗人间，住一林中，言语嬉戏，终日散乱，心不得定，纵诸根门，驰骋六境。\n",
              "时，彼林中止住天神见是比丘不摄威仪，心不欣悦，而说偈言：\n",
              "“此先有瞿昙，正命弟子众，\n",
              "无常心乞食，无常受床卧，\n",
              "观世无常故，得究竟苦边。\n",
              "今有难养众，沙门所居止，\n",
              "处处求饮食，遍游于他家，\n",
              "望财而出家，无真沙门欲，\n",
              "垂著僧伽梨，如老牛曳尾！”\n",
              "尔时，比丘语天神言：“汝欲厌我耶？”\n",
              "时，彼天神复说偈言：\n",
              "“不指其名姓，不非称其人，\n",
              "而总向彼众，说其不善者。\n",
              "疏漏相现者，方便说其过，\n",
              "勤修精进者，归依恭敬礼！”\n",
              "彼诸比丘为天神劝发已，专精思惟，断诸烦恼，得阿罗汉。\n",
              "如是我闻：一时，佛在舍卫国祇树给孤独园。\n",
              "时，有异比丘在拘萨罗人间，住一林中。时，彼比丘与长者妇女嬉戏，起恶名声。\n",
              "时，彼比丘作是念：“我今不类，共他妇女起恶名声，我今欲于此林中自杀。”\n",
              "时，彼林中止住天神作是思念：“不善不类，此比丘不坏、无过，而于林中欲自杀身。我今当作方便开悟。”\n",
              "时，彼天神化作长者女身，语比丘言：“于诸巷路四衢道中，世间诸人为我及汝起恶名声，言我与汝共相习近，作不正事。已有恶名，今可还俗，共相娱乐。”\n",
              "比丘答言：“以彼里巷四衢道中，为我与汝起恶名声，共相习近，为不正事。我今且自杀身！”\n",
              "时，彼天神还复天身，而说偈言：\n",
              "“虽闻多恶名，苦行者忍之，\n",
              "不应苦自害，亦不应起恼。\n",
              "闻声恐怖者，是则林中兽，\n",
              "是轻躁众生，不成出家法。\n",
              "仁者当堪耐，不中住恶声，\n",
              "执心坚住者，是则出家法。\n",
              "不由他人语，令汝成劫贼；\n",
              "亦不由他语，令汝得罗汉；\n",
              "如汝自知已，诸天亦复知。”\n",
              "尔时，比丘为彼天神所开悟已，专精思惟，断除烦恼，得阿罗汉。\n",
              "如是我闻：一时，佛住舍卫国祇树给孤独园。\n",
              "时，有尊者见多比丘在拘萨罗人间，住一林中，著粪扫衣。时，梵天王与七百梵天乘其宫殿，来诣尊者见多比丘所，恭敬礼事。\n",
              "时，有天神住彼林中者，而说偈言：\n",
              "“观彼寂诸根，能感善供养，\n",
              "具足三明达，得不倾动法，\n",
              "度一切方便，少事粪扫衣。\n",
              "七百梵天子，乘宫来奉诣，\n",
              "见生死有边，今礼度有岸！”\n",
              "时，彼天神说偈赞叹见多比丘已，即没不现。\n",
              "如是我闻：一时，佛住舍卫国祇树给孤独园。\n",
              "时，有异比丘在拘萨罗人间，住一林中。时，彼比丘身体疲极，夜著睡眠。\n",
              "时，有天神住彼林中者，而觉悟之，即说偈言：\n",
              "“可起起比丘，何故著睡眠？\n",
              "睡眠有何义？修禅莫睡眠！”\n",
              "时，彼比丘说偈答言：\n",
              "“不肯当云何？懈怠少方便，\n",
              "缘尽四体羸，夜则著睡眠。”\n",
              "时，彼天神复说偈言：\n",
              "“且汝当执守，勿声而大呼，\n",
              "汝已得修闲，莫令其退没！”\n",
              "时，彼比丘说偈答言：\n",
              "“我当用汝语，精勤修方便，\n",
              "不为彼睡眠，数数覆其心。”\n",
              "时，彼天神如是、如是觉悟彼比丘。时，彼比丘专精方便，断诸烦恼，得阿罗汉。时，彼天神复说偈言：\n",
              "“汝岂能自起，专精勤方便，\n",
              "不为众魔军，厌汝令睡眠？”\n",
              "时，彼比丘说偈答言：\n",
              "“从今当七夜，常坐正思惟，\n",
              "其身生喜乐，无一处不满。\n",
              "初夜观宿命，中夜天眼净，\n",
              "后夜除无明，见众生苦乐。\n",
              "上中下形类，善色及恶色，\n",
              "知何业因缘，而受斯果报。\n",
              "若士夫所作，所作还自见，\n",
              "善者见其善，恶者自见恶。”\n",
              "时，彼天神复说偈言：\n",
              "“我知先一切，比丘十四人，\n",
              "皆是须陀洹，悉得禅正受，\n",
              "来到此林中，当得阿罗汉。\n",
              "见汝一懈怠，仰卧著睡眠，\n",
              "莫令住凡夫，故方便觉悟。”\n",
              "尔时，比丘复说偈言：\n",
              "“善哉汝天神！以义安慰我，\n",
              "至诚见开觉，令我尽诸漏。”\n",
              "时，彼天神复说偈言：\n",
              "“比丘应如是，信非家出家，\n",
              "抱愚而出家，逮得见清净。\n",
              "我今摄受法，当尽寿命思，\n",
              "若汝疾病时，我当与良药。”\n",
              "时，彼天神说是偈已，即没不现。\n",
              "如是我闻：一时，佛住舍卫国祇树给孤独园。\n",
              "时，尊者舍利弗在拘萨罗人间，依一聚落，止住田侧。时，尊者舍利弗于晨朝时著衣持钵，入村乞食。\n",
              "时，有一尼揵子饮酒狂醉，持一瓶酒从聚落出，见尊者舍利弗，而说偈言：\n",
              "“米膏熏我身，持米膏一瓶，\n",
              "山地草树木，视之一金色。”\n",
              "尔时，尊者舍利弗作是念：“作此恶声，是恶邪物，而说是偈。我岂不能以偈答之？”时，尊者舍利弗即说偈言：\n",
              "“无想味所熏，持空三昧瓶，\n",
              "山地草树木，视之如涕唾！”\n",
              "如是我闻：一时，佛住舍卫国祇树给孤独园。\n",
              "时，有异比丘在拘萨罗人间，住一林中，得他心智，烦恼有余。去林不远有井，有饮野干罐拘钩颈。\n",
              "时，彼野干作诸方便求脱，而自念言：“天遂欲明，田夫或出，当恐怖我。汝汲水罐怖我已久，可令我脱！”\n",
              "时，彼比丘知彼野干心之所念，而说偈言：\n",
              "“如来慧日出，离林说空法，\n",
              "心久恐怖我，今可放令去！”\n",
              "时，彼比丘自教授已，一切结尽，得阿罗汉。\n",
              "如是我闻：一时，佛在拘萨罗国人间游行，住一林中。\n",
              "时，有天神依彼林者，见佛行迹，低头谛观，修于佛念。时，有优楼鸟住于道中，行欲蹈佛足迹。\n",
              "尔时，天神即说偈言：\n",
              "“汝今优楼鸟，团目栖树间，\n",
              "莫乱如来迹，坏我念佛境！”\n",
              "时，彼天神说此偈已，默然念佛。\n",
              "如是我闻：一时，佛在拘萨罗人间，住一林中，依波吒利树下住止。\n",
              "时，有天神——依彼林中住，即说偈言：\n",
              "“今日风卒起，吹波吒利树，\n",
              "落波吒利华，供养于如来！”\n",
              "时，彼天神说偈已，默然而住。\n",
              "如是我闻：一时，佛住王舍城迦兰陀竹园。\n",
              "时，有众多比丘住支提山侧，皆是阿练若比丘，著粪扫衣，常行乞食。\n",
              "时，山神依彼山住者，而说偈言：\n",
              "“孔雀文绣身，处鞞提醯山，\n",
              "随时出妙声，觉乞食比丘。\n",
              "孔雀文绣身，处鞞提醯山，\n",
              "随时出妙声，觉粪扫衣者。\n",
              "孔雀文绣身，处鞞提醯山，\n",
              "随时出妙声，觉依树坐者。”\n",
              "时，彼天神说此偈已，即默然住。\n",
              "如是我闻：一时，佛住王舍城迦兰陀竹园。\n",
              "时，有众多比丘住支提山，一切皆修阿练若行，著粪扫衣，常行乞食。尔时，那娑佉多河岸崩，杀三营事比丘。\n",
              "时，支提山住天神而说偈言：\n",
              "“乞食阿兰若，慎莫营造立，\n",
              "不见佉多河，傍岸卒崩倒，\n",
              "压杀彼造立，营事三比丘？\n",
              "粪扫衣比丘，慎莫营造立，\n",
              "不见佉多河，傍岸卒崩倒，\n",
              "压杀彼造立，营事三比丘？\n",
              "依树下比丘，慎莫营造立，\n",
              "不见佉多河，傍岸卒崩倒，\n",
              "压杀彼造立，营事三比丘？”\n",
              "时，彼天神说此偈已，即默然住。\n",
              "如是我闻：一时，佛住迦兰陀竹园。\n",
              "时，有异比丘住频陀山。尔时，山林大火卒起，举山洞燃。时，有俗人而说偈言：\n",
              "“今此频陀山，大火洞炽然，\n",
              "焚烧彼竹林，亦烧竹苑实。”\n",
              "时，彼比丘作是念：“今彼俗人能说此偈，我今何不说偈答之？”即说偈言：\n",
              "“一切有炽然，无慧能救灭！\n",
              "焚烧诸受欲，亦烧不作苦。”\n",
              "时，彼比丘说此偈已，默然而住。\n",
              "如是我闻：一时，佛住迦兰陀竹园。时，有异比丘在恒河侧，住一林中。\n",
              "时，有一族姓女，常为舅姑所责，至恒水岸边，而说偈言：\n",
              "“恒水我今欲，随流徐入海，\n",
              "不复令舅姑，数数见嫌责！”\n",
              "时，彼比丘见族姓女，闻其说偈，作是念：“彼族姓女尚能说偈，我今何为不说偈答耶？”即说偈言：\n",
              "“净信我今欲，随彼八圣水，\n",
              "徐流入涅槃，不见魔自在！”\n",
              "时，彼比丘说此偈已，默然而住。\n",
              "如是我闻：一时，佛住舍卫国祇树给孤独园。\n",
              "时，有异比丘在拘萨罗人间，住一林中。去林不远，有种瓜田。时，有盗者夜偷其瓜，见月欲出，而说偈言：\n",
              "“明月汝莫出，待我断其瓜，\n",
              "我持瓜去已，任汝现不现。”\n",
              "时，彼比丘作是念：“彼盗瓜者尚能说此偈，我岂不能说偈答耶？”即说偈言：\n",
              "“恶魔汝莫出，待我断烦恼，\n",
              "断彼烦恼已，任汝出不出。”\n",
              "时，彼比丘说此偈已，默然而住。\n",
              "如是我闻：一时，佛住舍卫国祇树给孤独园。\n",
              "时，有异比丘在拘萨罗人间，住一林中。\n",
              "时，有沙弥而说偈言：\n",
              "“云何名为常？乞食则为常。\n",
              "云何为无常？僧食为无常。\n",
              "云何名为直？唯因陀罗幢。\n",
              "云何名为曲？曲者唯见钩。”\n",
              "时，彼比丘作是念：“此沙弥能说斯偈，我今何不说偈而答？”即说偈言：\n",
              "“云何名为常？常者唯涅槃。\n",
              "云何为无常？谓诸有为法。\n",
              "云何名为直？谓圣八正道。\n",
              "云何名为曲？曲者唯恶径。”\n",
              "时，彼比丘说此偈已，默然而住。\n",
              "如是我闻：一时，佛住舍卫国祇树给孤独园。\n",
              "时，有舍利弗弟子，服药已，寻即食粥。\n",
              "时，尊者舍利弗到瓦师舍，从乞瓦瓯。时，彼瓦师即说偈言：\n",
              "“云何得名胜，而不施一钱？\n",
              "云何胜实德，于财无所减？”\n",
              "尔时，舍利弗说偈答言：\n",
              "“若不食肉者，而施彼以肉；\n",
              "诸修梵行者，施之以女色；\n",
              "不坐高床者，施以高广床；\n",
              "于彼临行者，施以息止处；\n",
              "如是等施与，于财不损减。\n",
              "是则有名誉，而不舍一钱，\n",
              "实德名称流，于财无所减。”\n",
              "时，彼瓦师复说偈言：\n",
              "“汝今舍利弗，所说实为善，\n",
              "今施汝百瓯，非余亦不得。”\n",
              "尊者舍利弗说偈答言：\n",
              "“彼三十三天，炎魔兜率陀，\n",
              "化乐诸天人，及他化自在，\n",
              "瓦钵信以得，而汝不生信！”\n",
              "尊者舍利弗说此偈已，于瓦师舍默然出去。\n",
              "如是我闻：一时，佛住舍卫国祇树给孤独园。\n",
              "时，有异比丘在拘萨罗人间，住一林中。\n",
              "时，有贫士夫在于林侧，作如是希望思惟，而说偈言：\n",
              "“若得猪一头，美酒满一瓶，\n",
              "盛持瓯一枚，人数数持与，\n",
              "若得如是者，当复何所忧？”\n",
              "时，彼比丘作是念：“此贫士夫尚能说偈，我今何以不说？”即说偈言：\n",
              "“若得佛法僧，比丘善说法，\n",
              "我不病常闻，不畏众魔怨！”\n",
              "时，彼比丘说此偈已，默然而住。\n",
              "如是我闻：一时，佛住舍卫国祇树给孤独园。\n",
              "时，有异比丘在拘萨罗人间，住一林中。\n",
              "时，彼比丘作如是思惟：“若得好劫贝，长七肘，广二肘，作衣已，乐修善法。”\n",
              "时，有天神依彼林者，作是念：“此非比丘法，住于林中，作是思惟，希望好衣。”\n",
              "时，天神化作全身骨锁，于彼比丘前舞，而说偈言：\n",
              "“比丘思劫贝，七肘广六尺，\n",
              "昼则如是想，知夜何所思？”\n",
              "时，彼比丘即生恐怖，其身战悚，而说偈言：\n",
              "“止止不须氎，今著粪扫衣，\n",
              "昼见骨锁舞，知夜复何见？”\n",
              "时，彼比丘心惊怖已，即正思惟，专精修习，断诸烦恼，得阿罗汉。\n",
              "如是我闻：一时，佛住舍卫国祇树给孤独园。\n",
              "时，有异比丘在拘萨罗人间，住一林中，得阿罗汉，诸漏已尽，所作已作，已舍重担，断诸有结，正智心善解脱。\n",
              "时，有一女人于夜暗中，天时微雨，电光睒照，于林中过，欲诣他男子，倒深泥中，环钏断坏，华璎散落。时，彼女人而说偈言：\n",
              "“头发悉散解，华璎落深泥，\n",
              "钚钏悉破坏，丈夫何所著？”\n",
              "时，彼比丘作是念：“女人尚能说偈，我岂不能说偈答之？”\n",
              "“烦恼悉断坏，度生死淤泥，\n",
              "著缠悉散落，十方尊见我！”\n",
              "时，彼比丘说偈已，即默然而住。\n",
              "如是我闻：一时，佛住舍卫国祇树给孤独园。\n",
              "时，有异比丘在拘萨罗人间，住于河侧一林树间。\n",
              "时，有丈夫与妇相随，度河住于岸边，弹琴嬉戏，而说偈言：\n",
              "“爱念而放逸，逍遥青树间，\n",
              "流水流且清，琴声极和美，\n",
              "春气调适游，快乐何过是？”\n",
              "时，彼比丘作是念：“彼士夫尚能说偈，我岂不能说偈答之？”\n",
              "“受持清净戒，爱念等正觉，\n",
              "沐浴三解脱，善以极清凉，\n",
              "人道且庄严，快乐岂过是？”\n",
              "时，彼比丘说此偈已，即默然而住。\n",
              "如是我闻：一时，佛住舍卫国祇树给孤独园。\n",
              "时，有异比丘在拘萨罗人间，住一林中。\n",
              "时，有天神见诸鸽鸟而说偈言：\n",
              "“鸽鸟当积聚，胡麻米粟等，\n",
              "于山顶树上，高显作巢窟，\n",
              "若当天雨时，安极饮食宿。”\n",
              "时，彼比丘作是念：“彼亦觉悟我！”即说偈言：\n",
              "“凡夫积善法，恭敬于三宝，\n",
              "身坏命终时，资神心安乐！”\n",
              "时，彼比丘说此偈已，以即觉悟，专精思惟，除诸烦恼，得阿罗汉。\n"
            ]
          }
        ],
        "page": []
      },
      {
        "id": 3,
        "level": 2,
        "title": "内容及简介",
        "brief": "",
        "media": "",
        "list": [],
        "page": ["《杂阿含经》文章精简杂录，现存一千三百五十九篇经文，乃佛陀在世时对弟子所说的重要教理，以“五蕴”、“六入处”、“十八界”为禅观，对“缘起”、“四圣谛”的阐释，了知一切法是“无常”、“苦”、“空”、“无我”，从而获得真正的解脱。《萨婆多毘尼毘婆沙·总序》称《杂阿含经》是禅修的经典。\n\n", "南朝宋时大秦僧人求那跋陀罗（约435年—453年）译出汉文，但在中国被视为小乘佛教，流传不广。\n", "据《精刻大藏经目录》（支那内学院编）记述，现存历代异译本39种。都是从大部中撮要别译。这些异译本大多依中亚或北印度流行的传本译出，各出自何派，尚无定论。《杂阿含经》与南传《相应部经典》大体相应，但后者无论在经典内容还是经文编排方面都比前者更有系统性。有的学者认为此经有受大乘思想影响的痕迹。《长阿含经序》记《杂阿含经》有四分十诵，但现存刻本品目均不全，且经文多有重复，似译出后未作系统整理。《大智度论》卷八十五有“弟子所说佛所说”、“五取蕴六处因缘相应”、“道品”、“结集”等四分之说，与现行刻本大体相同，但顺序略异。\n", "现代佛学家吕澄依据《瑜伽师地论·摄事分》作《杂阿含刊定记》，调整后的四分十诵次第是：\n", "● 五取蕴六处因缘相应分有六诵，即五取蕴诵、六处诵、缘起诵、食诵、谛诵、界诵\n", "● 佛弟子所说佛所说分有二诵，即佛弟子所说诵和佛所说诵\n", "● 道品分为念住等诵\n", "● 结集分有八众诵。\n", "此经主要内容可分为三部分：\n", "■ 联系比丘修习禅定讲述佛教教义.主张“善摄诸根”，“内寂其心，如实观察”。阐明正确的禅思，并斥责外道（异教）的禅观。记述修禅的步骤、方法，注意事项及其所要达到的结果等。故有人认为此经重在指示止观道理，为修禅者所专习。\n", "■ 论述小乘佛教的基本教义。首先详释五蕴、六处、缘起、十二因缘等学说，以阐明无常、苦、空、无我之思想。此外阐述了四谛、四食、八正道、四念处、七觉分、四禅、十八界、因果报应等学说。\n", "■ 向优婆塞、优婆夷弘扬佛法。鼓励他们信奉佛教，皈依三宝，勤修善业。\n", "《瑜伽师地论·摄事分》所引用的《杂阿含经本母》和《思所成地》所引用的《杂阿含经伽陀旧解》，为比较完备的注释此经之书；而《摄异门分》则为解释此经中异门法相之作。\n"]
      },
      {
        "id": 4,
        "level": 2,
        "title": "传承与影响",
        "brief": "",
        "media": "",
        "list": [],
        "page": ["汉译《杂阿含经》一般认为是说一切有部的诵本。分别说系赤铜鍱部中的对应诵本则名为《相应部》。这两者之间，有相当数量的对应经文和相似经文，大约有883篇的汉译《杂阿含》经文可与《相应部》对照，占三分之二强。\n", "《藏文大藏经》中，则无完整译出的整部《杂阿含经》，只有单经，这些经文属于根本说一切有部，宇井伯寿等人依德格版《藏文大藏经》进行了对照。\n", "另外，在新疆地区有发现了一些说一切有部传本的梵文残叶，阿富汗地区出土的梵文残叶收于邵格延藏品（Schøyen Collection），《俱舍论》、《瑜伽师地论》的梵本中也能辑出不少说一切有部《杂阿含》传本的梵文章句。\n", "英国的森尼尔藏品（Senior Collection）中有约30片与《杂阿含经》相对应的犍陀罗语残片，可能属于法藏部传本。\n\n", "《阿含经》在中国自隋唐后被视为小乘佛教经典，流传不广。\n", "近现代学者一般以《阿含经》为原始佛教研究的首要依据。如印顺在《杂阿含经论会编（上）》自序中认为：“‘杂阿含经’（即‘相应阿含’，‘相应部’），是佛教界早期结集的圣典，代表了释尊在世时期的佛法实态。佛法是简要的，平实中正的，以修行为主，依世间而觉悟世间，实现出世的理想──涅槃。在流传世间的佛教圣典中，这是教法的根源，后来的部派分化，甚至大乘“中观”与“瑜伽”的深义，都可以从本经而发见其渊源。这应该是每一位修学佛法者所应该阅读探究的圣典。”"]
      },
      {
        "id": 5,
        "level": 2,
        "title": "贡献与研究",
        "brief": "",
        "media": "",
        "list": [],
        "page": ["近代学者对四阿含之研究，乃以西方学者为先驱，而由日本学者作进一步之论究。其成果虽丰硕，然大抵皆较偏于巴利圣典之研究，而忽略其他语文之原始圣典。汉译四阿含因卷帙浩繁、篇章重复、词语反覆、译文拙涩等因素而较不普及，故我国近代佛学之研究，于认识阿含经典之重要后，乃趋向于阿含思想之探讨。以杂阿含为例，现存本由于内容不完整，且次第紊乱、脱落，加以经文生涩难懂，近代学者遂重新整理本经。\n", "目前台湾地区有佛光山佛光出版社之‘杂阿含经’，及印顺之‘杂阿含经论会编’两种新本。佛光版杂阿含经删除阿育王因缘经等三经，实得一三五九经，并依部帙之重整而新编经号。印顺之杂阿含经论会编则以杂阿含经与瑜伽师地论相对照为最大特色，另又采取印度旧例，以内容分类，而舍除汉译经分卷之传统，共成七诵五十一相应。\n", "据日本学者赤沼智善之‘汉巴四部四阿含互照录’载，南传相应部与北传汉译杂阿含经二者间，不仅所收经之存阙不一，且所说之义理相违之处亦不少。另一学者姊崎正治参酌巴利文相应部、别译杂阿含经、有部毗奈耶杂事等经书，于其著作汉译四阿含（The four Buddhist A^gamas inChinese）中尝试将杂阿含经汇类成八诵（品）六十三部。\n", "此外，现存杂阿含经中之卷二十三、卷二十五两卷中之阿育王因缘经、法灭尽相经、阿育王施半阿摩勒果因缘经等三经，相当于梵文 Divya^vada^na、西晋安法钦译之阿育王传、梁代僧伽娑罗译之阿育王经。上述卷二十三、卷二十五两卷中之三经，应为‘无忧王经’，自经义内容而言，实不宜编入杂阿含经中。故我国两种新编之杂阿含经皆将此三经自杂阿含经中删除，惟佛光版仍将之编列为附录，以供读者参考。本经所载首尾具足之小经经数，约一千三百经。日本大正藏将各经一一编列经号后，所得之一三六二小经即是包含上述之卷二十三、卷二十五两卷。"]
      }
    ]
  },
  {
    "id": 1016,
    "level": 1,
    "title": "大乘起信论",
    "brief": "南朝梁真谛译，唐代实叉难陀重译",
    "media": "faith.mp3",
    "page": "",
    "sections": [
      {
        "id": 1,
        "level": 2,
        "title": "版本和注疏",
        "brief": "",
        "media": "faith.mp3",
        "list": [],
        "page": ["《大乘起信论》（梵文 Mahāyāna śraddhotpada śāstra），大乘佛教重要论书，相传为古印度马鸣著。\n", "本论以南朝梁真谛三藏的译本较为流行，译于太清四年[6]（公元550年）[3]，有说此真谛译本为智恺执笔于承圣三年（公元554年）[7]，称为梁译；另外，唐代实叉难陀重译此论[8]，称唐译。\n", "据说玄奘大师至印度求学时，曾经将此书自汉译梵[9]。近代杨仁山居士曾经与英国传教士李提摩太（Richard Timothy）合作将本书合译成英文。\n\n", "对本书的注疏，历代甚多，其中以隋代慧远的《大乘起信论义疏》、新罗元晓的《大乘起信论疏》、唐代贤首法藏的《起信论义记》最为重要，三书合称为《起信论三疏》。"]
      },
      {
        "id": 2,
        "level": 2,
        "title": "经文：梁真谛三藏译",
        "brief": "",
        "media": "faith.mp3",
        "list": [],
        "page": [
          "归命尽十方，最胜业遍知，色无碍自在，救世大悲者。\n",
          "及彼身体相，法性真如海，无量功德藏，如实修行等。\n",
          "为欲令众生，除疑舍邪执，起大乘正信，佛种不断故。\n",
          "论曰：有法能起摩诃衍信根，是故应说。说有五分：云何为五？\n",
          "一者、因缘分，二者、立义分，三者、解释分，四者、修行信心分，五者、劝修利益分。初说因缘分。\n",
          "问曰：有何因缘而造此论？答曰：是因缘有八种。云何为八？\n",
          "一者、因缘总相，所谓为令众生离一切苦，得究竟乐，非求世间名利恭敬故。\n",
          "二者、为欲解释如来根本之义，令诸众生正解不谬故。\n",
          "三者、为令善根成熟众生，于摩诃衍法，堪任不退信故。\n",
          "四者、为令善根微少众生，修习信心故。\n",
          "五者、为示方便，消恶业障，善护其心，远离痴慢，出邪网故。\n",
          "六者、为示修习止观，对治凡夫二乘心过故。\n",
          "七者、为示专念方便，生于佛前，必定不退信心故。\n",
          "八者、为示利益，劝修行故。\n",
          "有如是等因缘，所以造论。\n",
          "问曰：修多罗中，具有此法，何须重说？\n",
          "答曰：修多罗中，虽有此法，以众生根行不等，受解缘别。\n",
          "所谓：如来在世，众生利根，能说之人，色心业胜，圆音一演，异类等解，则不须论。若如来灭后，或有众生，能以自力，广闻而取解者。或有众生，亦以自力，少闻而多解者。或有众生，无自智力，因于广论而得解者。亦有众生，复以广论文多为烦，心乐总持少文，而摄多义，能取解者。如是此论 为欲总摄如来广大深法无边义故，应说此论。\n",
          "已说因缘分，次说立义分。\n",
          "摩诃衍者，总说有二种：云何为二？\n",
          "一者、法，二者、义。\n",
          "所言法者，谓众生心;是心则摄一切世间法出世间法;依于此心，显示摩诃衍义。何以故？是心真如相，即示摩诃衍体故;是心生灭因缘相，能示摩诃衍自体相用故。\n",
          "所言义者，则有三种：云何为三？\n",
          "一者、体大，谓一切法真如平等不增减故;\n",
          "二者、相大，谓如来藏具足无量性功德故;\n",
          "三者、用大，能生一切世间出世间善因果故。一切诸佛本所乘故，一切菩萨皆乘此法到如来地故。\n",
          "已说立义分，次说解释分。解释分有三种：云何为三？\n",
          "一者、显示正义;\n",
          "二者、对治邪执;\n",
          "三者、分别发趣道相。\n",
          "显示正义者，依一心法有二种门：云何为二？\n",
          "一者、心真如门，二者、心生灭门;\n",
          "是二种门，皆各总摄一切法。此义云何？以是二门不相离故。\n",
          "心真如者，即是一法界大总相法门体，所谓：心性不生不灭。一切诸法，唯依妄念而有差别，若离心念，则无一切境界之相。是故一切法，从本已来，离言说相，离名字相，离心缘相，毕竟平等，无有变异，不可破坏。唯是一心，故名真如。以一切言说，假名无实，但随妄念，不可得故;言真如者，亦无有相。谓言说之极，因言遣言，此真如体，无有可遣，以一切法悉皆真故。亦无可立，以一切法皆同如故。当知一切法不可说、不可念故，名为真如。\n",
          "问曰：若如是义者，诸众生等，云何随顺，而能得入？\n",
          "答曰：若知一切法，虽说无有能说可说，虽念亦无能念可念，是名随顺。若离于念，名为得入。\n",
          "复次，此真如者，依言说分别，有二种义。云何为二？\n",
          "一者、如实空，以能究竟显实故;\n",
          "二者、如实不空，以有自体具足无漏性功德故。\n",
          "所言空者，从本已来，一切染法不相应故。谓离一切法差别之相，以无虚妄心念故。当知真如自性，非有相，非无相，非非有相，非非无相，非有无俱相、非一相，非异相，非非一相，非非异相，非一异俱相。乃至总说，依一切众生，以有妄心，念念分别，皆不相应，故说为空。若离妄心，实无可空故。所言不空者，已显法体空无妄故，即是真心;常恒不变，净法满足，则名不空。亦无有相可取，以离念境界，唯证相应故。\n",
          "心生灭者，依如来藏，故有生灭心。所谓不生不灭，与生灭和合，非一非异，名为阿梨耶识。此识有二种义，能摄一切法，生一切法。云何为二？一者、觉义，二者、不觉义。\n",
          "所言觉义者，谓心体离念。离念相者，等虚空界，无所不遍，法界一相;即是如来平等法身。依此法身，说名本觉。何以故？本觉义者，对始觉义说。以始觉者，即同本觉。始觉义者，依本觉故，而有不觉，依不觉故，说有始觉。又以觉心源故，名究竟觉;不觉心源故，非究竟觉。此义云何？\n",
          "如凡夫人，觉知前念起恶故，能止后念令其不起。虽复名觉，即是不觉故。如二乘观智，初发意菩萨等，觉于念异，念无异相。以舍粗分别执著相故，名相似觉。如法身菩萨等，觉于念住，念无住相。以离分别粗念相故，名随分觉。如菩萨地尽，满足方便，一念相应，觉心初起，心无初相。以远离微细念故，得见心性，心即常住，名究竟觉。\n",
          "是故修多罗说：若有众生能观无念者，则为向佛智故。又心起者，无有初相可知，而言知初相者，即谓无念。是故一切众生，不名为觉。以从本来念念相续，未曾离念，故说无始无明。若得无念者，则知心相生、住、异、灭;以无念等故，而实无有始觉之异。以四相俱时而有，皆无自立，本来平等，同一觉故。\n",
          "复次，本觉随染分别，生二种相，与彼本觉不相舍离。云何为二？一者、智净相，二者、不思议业相。\n",
          "智净相者，谓依法力熏习，如实修行，满足方便故。破和合识相，灭相续心相，显现法身，智淳净故。此义云何？以一切心识之相，皆是无明。无明之相，不离觉性，非可坏，非不可坏;如大海水，因风波动，水相风相，不相舍离，而水非动性;若风止灭，动相则灭，湿性不坏故。如是众生自性清净心，因无明风动，心与无明，俱无形相，不相舍离，而心非动性;若无明灭，相续则灭，智性不坏故。\n",
          "不思议业相者，以依智净，能作一切胜妙境界：所谓无量功德之相，常无断绝。随众生根，自然相应，种种而现，得利益故。\n",
          "复次，觉体相者，有四种大义，与虚空等，犹如净镜。云何为四？\n",
          "一者、如实空镜，远离一切心境界相，无法可现，非觉照义故。\n",
          "二者、因熏习镜：谓如实不空。一切世间境界，悉于中现，不出不入，不失不坏，常住一心，以一切法，即真实性故。又一切染法，所不能染，智体不动，具足无漏，熏众生故。\n",
          "三者、法出离镜，谓不空法，出烦恼碍、智碍。离和合相，淳净明故。\n",
          "四者、缘熏习镜，谓依法出离故，遍照众生之心，令修善根，随念示现故。\n",
          "所言不觉义者，谓不如实知真如法一故，不觉心起而有其念;念无自相，不离本觉。犹如迷人，依方故迷;若离于方，则无有迷。众生亦尔，依觉故迷;若离觉性，则无不觉。以有不觉妄想心故，能知名义，为说真觉;若离不觉之心，则无真觉自相可说。\n",
          "复次，依不觉故生三种相，与彼不觉相应不离。云何为三？\n",
          "一者、无明业相，以依不觉故心动，说名为业;觉则不动，动则有苦，果不离因故。\n",
          "二者、能见相，以依动故能见，不动则无见。\n",
          "三者、境界相，以依能见故境界妄现，离见则无境界。\n",
          "以有境界缘故，复生六种相。云何为六？\n",
          "一者、智相，依于境界，心起分别，爱与不爱故。\n",
          "二者、相续相，依于智故，生其苦乐，觉心起念，相应不断故。\n",
          "三者、执取相，依于相续，缘念境界，住持苦乐，心起著故。\n",
          "四者、计名字相，依于妄执，分别假名言相故。\n",
          "五者、起业相，依于名字，寻名取著，造种种业故。\n",
          "六者、业系苦相，以依业受果，不自在故。当知无明能生一切染法，以一切染法，皆是不觉相故。\n",
          "复次，觉与不觉有二种相。云何为二？\n",
          "一者、同相，二者、异相。言同相者，譬如种种瓦器，皆同微尘性相。如是无漏无明种种业幻，皆同真如性相。是故修多罗中，依于此真如义故，说一切众生，本来常住，入于涅槃。菩提之法，非可修相，非可作相，毕竟无得。亦无色相可见，而有见色相者，唯是随染业幻所作，非是智色不空之性，以智相无可见故。言异相者，如种种瓦器，各各不同。如是无漏无明，随染幻差别，性染幻差别故。\n",
          "复次，生灭因缘者，所谓众生依心、意、意识转故。此义云何？以依阿梨耶识，说有无明，不觉而起，能见，能现，能取境界，起念相续，故说为意。此意复有五种名：云何为五？\n",
          "一者、名为业识，谓无明力，不觉心动故。\n",
          "二者、名为转识，依于动心能见相故。\n",
          "三者、名为现识，所谓能现一切境界，犹如明镜现于色像;现识亦尔，随其五尘对至即现，无有前后，以一切时，任运而起，常在前故。\n",
          "四者、名为智识，谓分别染净法故。\n",
          "五者、名为相续识，以念相应不断故;住持过去无量世等善恶之业，令不失故;复能成熟现在未来苦乐等报，无差违故。能令现在已经之事，忽然而念;未来之事，不觉妄虑。\n",
          "是故三界虚伪，唯心所作，离心则无六尘境界。此义云何？以一切法皆从心起，妄念而生。一切分别，即分别自心，心不见心，无相可得。当知世间一切境界，皆依众生无明妄心而得住持。是故一切法，如镜中像，无体可得。唯心虚妄：以心生则种种法生，心灭则种种法灭故。\n",
          "复次，言意识者，即此相续识。依诸凡夫取著转深，计我、我所，种种妄执，随事攀缘，分别六尘;名为意识，亦名分离识，又复说名分别事识。此识依见爱烦恼增长义故。\n",
          "依无明熏习所起识者，非凡夫能知，亦非二乘智慧所觉。谓依菩萨，从初正信发心观察;若证法身，得少分知;乃至菩萨究竟地，不能尽知，唯佛穷了。何以故？是心从本已来，自性清净而有无明，为无明所染，有其染心;虽有染心，而常恒不变;是故此义唯佛能知。所谓心性常无念故，名为不变。以不达一法界故，心不相应，忽然念起，名为无明。染心者有六种。云何为六？\n",
          "一者、执相应染，依二乘解脱，及信相应地远离故。\n",
          "二者、不断相应染，依信相应地修学方便，渐渐能舍，得净心地究竟离故。\n",
          "三者、分别智相应染，依具戒地渐离，乃至无相方便地究竟离故。\n",
          "四者、现色不相应染，依色自在地能离故。\n",
          "五者、能见心不相应染，依心自在地能离故。\n",
          "六者、根本业不相应染，依菩萨尽地，得入如来地能离故。\n",
          "不了一法界义者，从信相应地观察学断，入净心地随分得离，乃至如来地能究竟离故。言相应义者，谓心念法异，依染净差别，而知相缘相同故。不相应义者，谓即心不觉，常无别异，不同知相缘相故。又染心义者，名为烦恼碍，能障真如根本智故。无明义者，名为智碍，能障世间自然业智故。此义云何？以依染心，能见、能现，妄取境界，违平等性故。以一切法常静，无有起相;无明不觉，妄与法违，故不能得随顺世间一切境界种种知故。\n",
          "复次，分别生灭相者，有二种，云何为二？\n",
          "一者、粗，与心相应故。二者、细，与心不相应故。\n",
          "又粗中之粗，凡夫境界。粗中之细及细中之粗，菩萨境界。细中之细，是佛境界。此二种生灭，依于无明熏习而有，所谓依因依缘：依因者，不觉义故;依缘者，妄作境界义故。若因灭，则缘灭。因灭故，不相应心灭;缘灭故，相应心灭。\n",
          "问曰：若心灭者，云何相续？若相续者，云何说究竟灭？\n",
          "答曰：所言灭者，唯心相灭，非心体灭。如风依水而有动相，若水灭者，则风相断绝，无所依止;以水不灭，风相相续;唯风灭故，动相随灭，非是水灭。无明亦尔，依心体而动，若心体灭者，则众生断绝，无所依止;以体不灭，心得相续;唯痴灭故，心相随灭，非心智灭。\n",
          "复次，有四种法熏习义故，染法净法起不断绝。云何为四？\n",
          "一者、净法，名为真如。\n",
          "二者、一切染因，名为无明。\n",
          "三者、妄心，名为业识。\n",
          "四者、妄境界，所谓六尘。\n",
          "熏习义者：如世间衣服，实无于香，若人以香而熏习故，则有香气。此亦如是：直如净法，实无于染，但以无明而熏习故，则有染相。无明染法，实无净业，但以真如而熏习故，则有净用。\n",
          "云何熏习起染法不断？所谓以依真如法故，有于无明。以有无明染法因故，即熏习真如;以熏习故，则有妄心。以有妄心，即熏习无明;不了真如法故，不觉念起，现妄境界。以有妄境界染法缘故，即熏习妄心;令其念著，造种种业，受于一切身心等苦。\n",
          "此妄境界熏习义则有二种，云何为二？一者、增长念熏习，二者、增长取熏习。\n",
          "妄心熏习义有二种，云何为二？\n",
          "一者、业识根本熏习，能受阿罗汉、辟支佛、一切菩萨生灭苦故。\n",
          "二者、增长分别事识熏习，能受凡夫业系苦故。\n",
          "无明熏习义有二种，云何为二？\n",
          "一者、根本熏习，以能成就业识义故。\n",
          "二者、所起见爱熏习，以能成就分别事识义故。\n",
          "云何熏习起净法不断？所谓以有真如法故，能熏习无明;以熏习因缘力故，则令妄心厌生死苦，乐求涅槃。以此妄心有厌求因缘故，即熏习真如。自信己性，知心妄动，无前境界，修远离法;以如实知无前境界故，种种方便，起随顺行，不取不念，乃至久远熏习力故，无明则灭;以无明灭故，心无有起;以无起故，境界随灭;以因缘俱灭故，心相皆尽，名得涅槃，成自然业。\n",
          "妄心熏习义有二种，云何为二？\n",
          "一者、分别事识熏习，依诸凡夫，二乘人等，厌生死苦，随力所能，以渐趣向无上道故。\n",
          "二者、意熏习，谓诸菩萨发心勇猛，速趣涅槃故。\n",
          "真如熏习义有二种，云何为二？\n",
          "一者、自体相熏习，二者、用熏习。\n",
          "自体相熏习者，从无始世来，具无漏法，备有不思议业，作境界之性。依此二义，恒常熏习，以有力故，能令众生厌生死苦，乐求涅槃，自信己身有真如法，发心修行。\n",
          "问曰：若如是义者，一切众生悉有真如，等皆熏习，云何有信、无信，无量前后差别？皆应一时自知有真如法，勤修方便，等入涅槃。\n",
          "答曰：真如本一，而有无量无边无明，从本已来，自性差别，厚薄不同故。过恒沙等上烦恼，依无明起差别;我见爱染烦恼，依无明起差别;如是一切烦恼，依于无明所起，前后无量差别，唯如来能知故。又诸佛法，有因有缘，因缘具足，乃得成办。如木中火性，是火正因，若无人知，不假方便，能自烧木，无有是处。众生亦尔，虽有正因熏习之力，若不遇诸佛菩萨善知识等以之为缘，能自断烦恼入涅槃者，则无是处。若虽有外缘之力，而内净法未有熏习力者，亦不能究竟厌生死苦，乐求涅槃。若因缘具足者，所谓自有熏习之力，又为诸佛菩萨等慈悲愿护故。能起厌苦之心，信有涅槃，修习善根。以修善根成熟故，则值诸佛菩萨示教利喜，乃能进趣向涅槃道。\n",
          "用熏习者，即是众生外缘之力。如是外缘有无量义。略说二种，云何为二？一者、差别缘，二者、平等缘。\n",
          "差别缘者，此人依于诸佛菩萨等，从初发意始求道时，乃至得佛，于中若见若念，或为眷属父母诸亲，或为给使，或为知友，或为怨家，或起四摄，乃至一切所作无量行缘;以起大悲熏习之力，能令众生增长善根，若见若闻，得利益故。此缘有二种，云何为二？一者、近缘，速得度故。二者、远缘，久远得度故。是近远二缘，分别复有二种，云何为二？一者、增长行缘，二者、受道缘。\n",
          "平等缘者，一切诸佛菩萨，皆愿度脱一切众生，自然熏习，恒常不舍。以同体智力故，随应见闻而现作业。所谓众生依于三昧，乃得平等见诸佛故。\n",
          "此体用熏习，分别复有二种，云何为二？\n",
          "一者、未相应，谓凡夫、二乘、初发意菩萨等，以意、意识熏习，依信力故而修行。未得无分别心，与体相应故;未得自在业修行，与用相应故。\n",
          "二者、已相应，谓法身菩萨，得无分别心，与诸佛智用相应。唯依法力自然修行，熏习真如，灭无明故。\n",
          "复次，染法从无始已来，熏习不断，乃至得佛，后则有断。净法熏习，则无有断，尽于未来。此义云何？以真如法常熏习故，妄心则灭，法身显现，起用熏习，故无有断。\n",
          "复次，真如自体相者，一切凡夫、声闻、缘觉、菩萨、诸佛，无有增减，非前际生，非后际灭，毕竟常恒;从本已来，性自满足一切功德。所谓：自体有大智慧光明义故，遍照法界义故，真实识知义故，自性清净心义故，常乐我净义故，清凉不变自在义故，具足如是过于恒沙不离、不断、不异、不思议佛法，乃至满足无有所少义故;名为如来藏，亦名如来法身。\n",
          "问曰：上说真如其体平等，离一切相，云何复说体有如是种种功德？\n",
          "答曰：虽实有此诸功德义，而无差别之相，等同一味，唯一真如。此义云何？以无分别，离分别相，是故无二。\n",
          "复以何义得说差别？以依业识生灭相示。此云何示？以一切法，本来唯心，实无于念。而有妄心，不觉起念，见诸境界，故说无明。心性不起，即是大智慧光明义故。若心起见，则有不见之相，心性离见，即是遍照法界义故。若心有动，非真识知，无有自性，非常、非乐、非我、非净，热恼衰变，则不自在，乃至具有过恒沙等妄染之义。对此义故，心性无动，则有过恒沙等诸净功德相义示现。若心有起，更见前法可念者，则有所少。如是净法无量功德，即是一心，更无所念，是故满足，名为法身如来之藏。\n",
          "复次，真如用者，所谓诸佛如来，本在因地，发大慈悲，修诸波罗密，摄化众生，立大誓愿，尽欲度脱等众生界，亦不限劫数，尽于未来。以取一切众生如己身故，而亦不取众生相。此以何义？谓如实知一切众生及与己身，真如平等无别异故。以有如是大方便智，除灭无明，见本法身，自然而有不思议业种种之用，即与真如等，遍一切处。又亦无有用相可得，何以故？谓诸佛如来，唯是法身智相之身。第一义谛，无有世谛境界，离于施作;但随众生见闻得益，故说为用。此用有二种：云何为二？\n",
          "一者、依分别事识，凡夫、二乘心所见者，名为应身。以不知转识现故;见从外来，取色分齐，不能尽知故。\n",
          "二者、依于业识，谓诸菩萨从初发意，乃至菩萨究竟地心所见者，名为报身。身有无量色，色有无量相，相有无量好。所住依果：亦有无量种种庄严，随所示现，即无有边，不可穷尽，离分齐相。随其所应，常能住持，不毁不失。如是功德，皆因诸波罗密等无漏行熏，及不思议熏之所成就，具足无量乐相，故说为报身。\n",
          "又为凡夫所见者，是其粗色;随于六道各见不同。种种异类，非受乐相，故说为应身。\n",
          "复次，初发意菩萨等所见者，以深信真如法故，少分而见，知彼色相庄严等事，无来无去，离于分齐。唯依心现，不离直如。然此菩萨犹自分别，以未入法身位故。若得净心，所见微妙，其用转胜，乃至菩萨地尽，见之究竟。\n",
          "若离业识，则无见相。以诸佛法身，无有彼此色相迭相见故。\n",
          "问曰：若诸佛法身离于色相者，云何能现色相？\n",
          "答曰：即此法身是色体故，能现于色。所谓从本已来，色心不二，以色性即智故，色体无形，说名智身。以智性即色故，说名法身，遍一切处。所现之色，无有分齐。随心能示十方世界，无量菩萨，无量报身，无量庄严，各各差别，皆无分齐，而不相妨。此非心识分别能知，以真如自在用义故。\n",
          "复次，显示从生灭门，即入真如门。所谓推求五阴，色之与心，六尘境界，毕竟无念。以心无形相，十方求之终不可得。如人迷故，谓东为西，方实不转。众生亦尔，无明迷故。谓心为念，心实不动。若能观察知心无念，即得随顺入真如门故。\n",
          "对治邪执者，一切邪执，皆依我见，若离于我，则无邪执。是我见有二种，云何为二？一者、人我见，二者、法我见。\n",
          "人我见者，依诸凡夫说有五种，云何为五？\n",
          "一者、闻修多罗说：‘如来法身，毕竟寂寞，犹如虚空。’以不知为破著故，即谓虚空是如来性。云何对治？明虚空相是其妄法，体无不实，以对色故有，是可见相，令心生灭。以一切色法，本来是心，实无外色。若无外色者，则无虚空之相。所谓一切境界，唯心妄起故有;若心离于妄动，则一切境界灭，唯一真心，无所不遍。此谓如来广大性智究竟之义，非如虚空相故。\n",
          "二者，闻修多罗说：‘世间诸法毕竟体空，乃至涅槃真如之法亦毕竟空。从本已来自空，离一切相。’以不知为破著故，即谓真如涅槃之性唯是其空。云何对治？明真如法身自体不空，具足无量性功德故。\n",
          "三者，闻修多罗说：‘如来之藏无有增减，体备一切功德之法。’以不解故，即谓如来之藏，有色、心法自相差别。云何对治？以唯依真如义说故;因生灭染义示现说差别故。\n",
          "四者，闻修多罗说：‘一切世间生死染法，皆依如来藏而有，一切诸法不离真如。’以不解故，谓如来藏自体，具有一切世间生死等法。云何对治？以如来藏从本已来，唯有过恒沙等诸净功德，不离、不断，不异真如义故。以过恒沙等烦恼染法，唯是妄有，性自本无，从无始世来未曾与如来藏相应故。若如来藏体有妄法，而使证会永息妄者，则无是处故。\n",
          "五者，闻修多罗说：‘依如来藏故有生死，依如来藏故得涅槃。’以不解故，谓众生有始。以见始故，复谓如来所得涅槃有其终尽，还作众生。云何对治？以如来藏无前际故，无明之相亦无有始。若说三界外更有众生始起者，即是外道经说。又如来藏无有后际，诸佛所得涅槃与之相应，则无后际故。\n",
          "法我见者，依二乘钝根故，如来但为说人无我。以说不究竟，见有五阴生灭之法，怖畏生死，妄取涅槃。云何对治？以五阴法自性不生，则无有灭，本来涅槃故。\n",
          "复次，究竟离妄执者，当知染法净法皆悉相待，无有自相可说。是故一切法从本已来，非色非心，非智非识，非有非无，毕竟不可说相。而有言说者，当知如来善巧方便，假以言说引导众生。其旨趣者，皆为离念，归于真如。以念一切法令心生灭，不入实智故。\n",
          "分别发趣道相者，谓一切诸佛所证之道，一切菩萨发心修行趋向义故。略说发心有三种，云何为三？\n",
          "一者、信成就发心，二者、解行发心，三者，证发心。\n",
          "信成就发心者，依何等人？修何等行？得信成就堪能发心？所谓依不定聚众生，有熏习善根力故;信业果报，能起十善，厌生死苦，欲求无上菩提，得值诸佛，亲承供养，修行信心。经一万劫，信心成就故，诸佛菩萨教令发心;或以大悲故，能自发心;或因正法欲灭，以护法因缘，能自发心;如是信心成就得发心者，入正定聚，毕竟不退;名住如来种中，正因相应。若有众生善根微少，久远已来烦恼深厚，虽值于佛，亦得供养，然起人天种子，或起二乘种子。设有求大乘者，根则不定，若进若退。或有供养诸佛未经一万劫，于中遇缘亦有发心，所谓：见佛色相而发其心;或因供养众僧而发其心;或因二乘之人教令发心;或学他发心;如是等发心，悉皆不定，遇恶因缘，或便退失堕二乘地。\n",
          "复次，信成就发心者，发何等心？略说有三种。云何为三？\n",
          "一者、直心，正念真如法故;\n",
          "二者、深心，乐集一切诸善行故;\n",
          "三者、大悲心，欲拔一切众生苦故。\n",
          "问曰：上说法界一相，佛体无二。何故不唯念真如，复假求学诸善之行？\n",
          "答曰：譬如大摩尼宝，体性明净，而有矿秽之垢;若人虽念宝性，不以方便种种磨治，终无得净。如是众生真如之法体性空净，而有无量烦恼染垢;若人虽念真如，不以方便种种熏修，亦无得净。以垢无量遍一切法故，修一切善行以为对治。若人修行一切善法，自然归顺真如法故。\n",
          "略说方便有四种。云何为四？\n",
          "一者、行根本方便。谓观一切法自性无生，离于妄见，不住生死;观一切法因缘和合，业果不失，起于大悲，修诸福德，摄化众生，不住涅槃。以随顺法性无住故。\n",
          "二者、能止方便。谓惭愧悔过，能止一切恶法不令增长。以随顺法性离诸过故。\n",
          "三者，发起善根增长方便。谓勤供养、礼拜三宝、赞叹、随喜、劝请诸佛。以爱敬三宝淳厚心故，信得增长，乃能志求无上之道。又因佛、法、僧力所护故，能消业障，善根不退。以随顺法性离痴障故。\n",
          "四者，大愿平等方便。所谓：发愿尽于未来，化度一切众生使无有余，皆令究竟无余涅槃。以随顺法性无断绝故。法性广大，遍一切众生，平等无二，不念彼此，究竟寂灭故。\n",
          "菩萨发是心故，则得少分见于法身。以见法身故，随其愿力能现八种利益众生。所谓：从兜率天退，入胎，住胎，出家，成道，转法錀，入于涅槃。然是菩萨未名法身，以其过去无量世来有漏之业未能决断，随其所生与微苦相应，亦非业系，以有大愿自在力故。如修多罗中，或说有退堕恶趣者，非其实退，但为初学菩萨未入正位而懈怠者恐怖，令彼勇猛故。又是菩萨一发心后，远离怯弱，毕竟不畏堕二乘地。若闻无量无边阿僧祇劫，勤苦难行证得涅槃，亦不怯弱，以信知一切法从本已来自涅槃故。\n",
          "解行发心者，当知转胜。以是菩萨从初正信已来，于第一阿僧祇劫将欲满故。于真如法中，深解现前，所修离相。以知法性体无悭贪故，随顺修行檀波罗密。以知法性无染，离五欲过故，随顺修行尸波罗密。以知法性无苦，离嗔恼故，随顺修行羼提波罗密。以知法性无身心相，离懈怠故，随顺修行毗黎耶波罗密。以知法性常定，体无乱故，随顺修行禅波罗密。以知法性体明，离无明故，随顺修行般若波罗密。\n",
          "证发心者，从净心地，乃至菩萨究竟地。证何境界？所谓真如。以依转识，说为境界，而此证者，无有境界。唯真如智，名为法身。是菩萨于一念顷，能至十方无余世界，供养诸佛，请转法錀，唯为开导，利益众生，不依文字。或示超地，速成正觉，以为怯弱众生故。或说我于无量阿僧祇劫，当成佛道，以为懈慢众生故。能示如是无数方便，不可思议。而实菩萨种性根等，发心则等，所证亦等，无有超过之法;以一切菩萨皆经三阿僧祇劫故。但随众生世界不同，所见所闻，根欲性异，故示所行，亦有差别。\n",
          "又是菩萨发心相者，有三种心微细之相。云何为三？\n",
          "一者、真心，无分别故。\n",
          "二者、方便心，自然遍行利益众生故。\n",
          "三者、业识心，微细起灭故。又是菩萨功德成满，于色究竟处，示一切世间最高大身。谓以一念相应慧，无明顿尽，名一切种智，自然而有不思议业，能现十方利益众生。\n",
          "问曰：虚空无边故，世界无边;世界无边故，众生无边;众生无边故，心行差别亦复无边。如是境界，不可分齐，难知难解。若无明断，无有心想，云何能了，名一切种智。\n",
          "答曰：一切境界，本来一心，离于想念。以众生妄见境界，故心有分齐，以妄起想念，不称法性，故不能决了。诸佛如来，离于见想，无所不遍，心真实故，即是诸法之性，自体显照一切妄法，有大智用，无量方便，随诸众生，所应得解，皆能开示种种法义，是故得名一切种智。\n",
          "又问曰：若诸佛有自然业，能现一切处，利益众生者，一切众生，若见其身，若睹神变，若闻其说，无不得利，云何世间多不能见？\n",
          "答曰：诸佛如来，法身平等，遍一切处，无有作意故，而说自然，但依众生心现。众生心者，犹如于镜，镜若有垢，色像不现。如是众生心若有垢，法身不现故。\n",
          "已说解释分，次说修行信心分。是中依未入正定众生，故说修行信心。何等信心？云何修行？略说信心有四种，云何为四？\n",
          "一者、信根本，所谓乐念真如法故。\n",
          "二者、信佛有无量功德，常念亲近供养恭敬，发起善根，愿求一切智故。\n",
          "三者、信法有大利益，常念修行诸波罗蜜故。\n",
          "四者、信僧能正修行自利利他，常乐亲近诸菩萨众，求学如实行故。\n",
          "修行有五门，能成此信。云何为五？\n",
          "一者、施门，二者、戒门，三者、忍门，四者、进门，五者、止观门。\n",
          "云何修行施门？若见一切来求索者，所有财物，随力施与。以自舍悭贪，令彼欢喜。若见厄难，恐怖危逼，随己堪任，施与无畏。若有众生来求法者，随己能解，方便为说;不应贪求名利恭敬，唯念自利利他，回向菩提故。\n",
          "云何修行戒门？所谓不杀、不盗、不淫、不两舌、不恶口、不妄言、不绮语;远离贪嫉、欺诈、谄曲、嗔恚、邪见。若出家者，为折伏烦恼故，亦应远离愦闹，常处寂静，修习少欲知足头陀等行，乃至小罪，心生怖畏，惭愧改悔，不得轻于如来所制禁戒。当护讥嫌，不令众生妄起过罪故。\n",
          "云何修行忍门？所谓应忍他人之恼，心不怀报。亦当忍于利、衰、毁、誉、称、讥、苦、乐、等法故。\n",
          "云何修行进门？所谓于诸善事，心不懈退，立志坚强，远离怯弱。当念过去久远已来，虚受一切身心大苦，无有利益。是故应勤修诸功德，自利利他，速离众苦。复次，若人虽修行信心，以从先世来，多有重罪恶业障故，为邪魔诸鬼之所恼乱;或为世间事务种种牵缠;或为病苦所恼;有如是等众多障碍。是故应当勇猛精勤，昼夜六时，礼拜诸佛，诚心忏悔，劝请，随喜，回向菩提，常不休废，得免诸障，善根增长故。\n",
          "云何修行止观门？所言止者，谓止一切境界相，随顺奢摩他观义故。所言观者，谓分别因缘生灭相，随顺毗钵舍那观义故。云何随顺？以此二义渐渐修习，不相舍离，双现前故。\n",
          "若修止者，住于静处，端坐正意。不依气息;不依形色;不依于空，不依地水火风;乃至不依见闻觉知。一切诸想，随念皆除，亦遣除想。以一切法本来无相，念念不生，念念不灭。亦不得随心外念境界，后以心除心。心若驰散，即当摄来住于正念。是正念者，当知唯心无外境界。即复此心亦无自相，念念不可得。若从坐起，去来进止，有所施作，于一切时，常念方便，随顺观察。久习淳熟，其心得住。以心住故，渐渐猛利，随顺得入真如三昧。深伏烦恼，信心增长，速成不退。唯除疑惑、不信、诽谤、重罪业障、我慢、懈怠、如是等人所不能入。\n",
          "复次，依是三昧故，则知法界一相。谓一切诸佛法身与众生身，平等无二，即名一行三昧。当知真如是三昧根本，若人修行，渐渐能生无量三昧。\n",
          "或有众生无善根力，则为诸魔外道鬼神之所惑乱。若于坐中现形恐怖，或现端正男女等相，当念唯心，境界则灭，终不为恼。或现天像，菩萨像，亦作如来像，相好具足。或说陀罗尼;或说布施、持戒、忍辱、精进、禅定、智慧;或说平等，空、无相、无愿;无怨、无亲，无因、无果，毕竟空寂，是真涅槃。或令人知宿命过去之事，亦知未来之事，得他心智，辩才无碍，能令众生贪著世间名利之事。又令使人数嗔数喜，性无常准。或多慈爱，多睡多病，其心懈怠。或卒起精进，后便休废，生于不信，多疑多虑。或舍本胜行，更修杂业，若著世事种种牵缠。亦能使人得诸三昧少分相似，皆是外道所得，非真三昧。或复令人，若一日，若二日，若三日，乃至七日，住于定中，得自然香美饮食，身心适悦，不饥不渴，使人爱著。或亦令人食无分齐，乍多乍少，颜色变异。以是义故，行者常应智慧观察，勿令此心，堕于邪网。当勤正念，不取不著，则能远离是诸业障。应知外道所有三昧，皆不离见爱我慢之心，贪著世间名利恭敬故。\n",
          "真如三昧者，不住见相，不住得相，乃至出定，亦无懈慢，所有烦恼，渐渐微薄。若诸凡夫，不习此三昧法，得入如来种性，无有是处。以修世间诸禅三昧，多起昧著，依于我见，系属三界，与外道共。若离善知识所护，则起外道见故。复次，精勤专心修学此三昧者，现世当得十种利益。云何为十？\n",
          "一者、常为十方诸佛菩萨之所护念。\n",
          "二者、不为诸魔恶鬼所能恐怖。\n",
          "三者、不为九十五种外道鬼神之所惑乱。\n",
          "四者、远离诽谤甚深之法，重罪业障渐渐微薄。\n",
          "五者、灭一切疑，诸恶觉观。\n",
          "六者、于如来境界，信得增长。\n",
          "七者、远离忧悔，于生死中勇猛不怯。\n",
          "八者、其心柔和，舍于憍慢，不为他人所恼。\n",
          "九者、虽未得定，于一切时一切境界处，则能减损烦恼，不乐世间。\n",
          "十者、若得三昧，不为外缘一切音声之所惊动。\n",
          "复次，若人唯修于止，则心沉没，或起懈怠，不乐众善，远离大悲，是故修观。修习观者当观一切世间有为之法，无得久停，须臾变坏。一切心行，念念生灭，以是故苦。应观过去所念诸法，恍惚如梦。应观现在所念诸法，犹如电光。应观未来所念诸法，犹如于云，忽尔而起。应观世间一切有身，悉皆不净，种种秽污，无一可乐。如是当念一切众生，从无始世来，皆因无明所熏习故，令心生灭，已受一切身心大苦，现在即有无量逼迫，未来所苦亦无分齐，难舍难离，而不觉知，众生如是，甚为可愍。作此思维，即应勇猛立大誓愿，愿令我心离分别故，遍于十方修行一切诸善功德，尽其未来，以无量方便救拔一切苦恼众生，令得涅槃第一义乐。以起如是愿故，于一切时，一切处，所有众善，随己堪能，不舍修学，心无懈怠。唯除坐时专念于止，若余一切，悉当观察应作不应作。若行若住，若卧若起，皆应止观俱行。所谓虽念诸法自性不生，而复即念因缘和合，善恶之业，苦乐等报，不失不坏。虽念因缘善恶业报，而亦即念性不可得。\n",
          "若修止者，对治凡夫住著世间，能舍二乘怯弱之见。若修观者，对治二乘不起大悲狭劣心过，远离凡夫不修善根。以此义故，是止观二门，共相助成，不相舍离。若止观不具，则无能入菩提之道。\n",
          "复次，众生初学是法，欲求正信，其心怯弱。以住于此娑婆世界，自畏不能常值诸佛，亲承供养。惧谓信心难可成就，意欲退者，当知如来有胜方便，摄护信心。谓以专意念佛因缘，随愿得生他方佛土，常见于佛，永离恶道。如修多罗说：‘若人专念西方极乐世界阿弥陀佛，所修善根回向愿求生彼世界，即得往生。’常见佛故，终无有退，若观彼佛真如法身，常勤修习，毕竟得生，住正定故。\n",
          "已说修行信心分，次说劝修利益分。如是摩诃衍诸佛秘藏，我已总说。\n",
          "若有众生欲于如来甚深境界得生正信，远离诽谤，入大乘道。当持此论，思量修习，究竟能至无上之道。若人闻是法已，不生怯弱，当知此人定绍佛种，必为诸佛之所授记。假使有人能化三千大千世界满中众生，令行十善，不如有人于一食顷正思此法，过前功德不可为喻。\n",
          "复次，若人受持此论，观察修行，若一日一夜，所有功德，无量无边，不可得说。假令十方一切诸佛，各于无量无边阿僧祇劫，叹其功德，亦不能尽。何以故？谓法性功德无有尽故，此人功德，亦复如是无有边际。其有众生，于此论中毁谤不信，所获罪报，经无量劫受大苦恼。是故众生但应仰信，不应诽谤，以深自害，亦害他人。断绝一切三宝之种。以一切如来皆依此法，得涅槃故，一切菩萨因之修行入佛智故。当知过去菩萨，已依此法得成净信;现在菩萨，今依此法得成净信;未来菩萨，当依此法得成净信;是故众生应勤修学。\n",
          "诸佛甚深广大义，我今随顺总持说，回此功德如法性，普利一切众生界。\n",
          "回向偈\n",
          "愿以此功德 庄严佛净土 上报四重恩 下济三涂苦\n",
          "若有见闻者 悉发菩提心 尽此一报身 同生极乐国\n"
        ]
      },
      {
        "id": 3,
        "level": 2,
        "title": "经文：唐实叉难陀译",
        "brief": "",
        "media": "",
        "list": [],
        "page": [
          "马鸣菩萨造 唐三藏唐实叉难陀奉制译\n",
          "归命尽十方， 普作大饶益， 智无限自在， 救护世间尊；\n",
          "及彼体相海， 无我句义法， 无边德藏僧， 勤求正觉者。\n",
          "为欲令众生， 除疑去邪执， 起信绍佛种， 故我造此论。\n",
          "论曰：为欲发起大乘净信，断诸众生疑暗邪执，令佛种性相续不断故造此论。有法能生大乘信根，是故应说。说有五分：一、作因，二、立义，三、解释，四、修信，五、利益。\n",
          "此中作因有八：一、总相，为令众生离苦得乐，不为贪求利养等故；二、为显如来根本实义，令诸众生生正解故；三、为令善根成熟众生不退信心，于大乘法有堪任故；四、为令善根微少众生，发起信心至不退故；五、为令众生消除业障，调伏自心离三毒故；六、为令众生修正止观，对治凡小过失心故；七、为令众生于大乘法如理思惟，得生佛前，究竟不退大乘信故；八、为显信乐大乘利益，劝诸含识令归向故。\n",
          "此诸句义大乘经中虽已具有，然由所化根欲不同，待悟缘别，是故造论。此复云何？谓如来在世所化利根，佛色心胜，一音开演无边义味，故不须论。佛涅槃后，或有能以自力，少见于经而解多义；复有能以自力，广见诸经乃生正解；或有自无智力，因他广论而得解义；亦有自无智力，怖于广说，乐闻略论摄广大义而正修行。我今为彼最后人故，略摄如来最胜甚深无边之义，而造此论。\n",
          "云何立义分？谓摩诃衍略有二种，有法及法。言有法者，谓一切众生心。是心则摄一切世间、出世间法，依此显示摩诃衍义：以此心真如相，即示大乘体故；此心生灭因缘相，能显示大乘体、相、用故。所言法者，略有三种：一、体大，谓一切法真如，在染在净，性恒平等，无增无减，无别异故；二者、相大，谓如来藏本来具足无量无边性功德故；三者、用大，能生一切世、出世间善因果故，一切诸佛本所乘故，一切菩萨皆乘于此入佛地故。\n",
          "云何解释分？此有三种，所谓显示实义故，对治邪执故，分别修行正道相故。此中显示实义者，依于一心有二种门，所谓心真如门、心生灭门。此二种门各摄一切法，以此展转不相离故。\n",
          "心真如者，即是一法界大总相法门体，以心本性不生不灭相。一切诸法，皆由妄念而有差别；若离妄念，则无境界差别之相。是故诸法从本已来，性离语言，一切文字不能显说；离心攀缘，无有诸相；究竟平等，永无变异，不可破坏，唯是一心，说名真如。故从本已来，不可言说，不可分别，一切言说唯假非实，但随妄念无所有故。言真如者，此亦无相。但是一切言说中极以言遣言，非其体性有少可遣、有少可立。\n",
          "问曰：若如是者，众生云何随顺悟入？\n",
          "答曰：若知虽说一切法而无能说所说，虽念一切法而无能念所念，尔时随顺妄念都尽，名为悟入。\n",
          "复次，真如者，依言说建立有二种别：一、真实空，究竟远离不实之相，显实体故；二、真实不空，本性具足无边功德，有自体故。\n",
          "复次，真实空者，从本已来，一切染法不相应故，离一切法差别相故，无有虚妄分别心故。应知真如，非有相，非无相，非有无相，非非有无相；非一相，非异相，非一异相，非非一异相。略说，以一切众生妄分别心所不能解故，立为空。据实道理，妄念非有，空性亦空，以所遮是无，能遮亦无故。\n",
          "言真实不空者，由妄念空无故，即显真心；常恒不变，净法圆满，故名不空。亦无不空相，以非妄念心所行故，唯离念智之所证故。\n",
          "心生灭门者，谓依如来藏有生灭心转。不生灭与生灭和合，非一非异，名阿赖耶识。此识有二种义，谓能摄一切法，能生一切法。复有二种义：一者、觉义，二者、不觉义。\n",
          "言觉义者，谓心第一义性，离一切妄念相。离一切妄念相故，等虚空界，无所不遍，法界一相，即是一切如来平等法身。依此法身，说一切如来为本觉。以待始觉，立为本觉。然始觉时，即是本觉，无别觉起立。始觉者，谓依本觉有不觉，依不觉说有始觉。又以觉心源故，名究竟觉；不觉心源故，非究竟觉。\n",
          "如凡夫人，前念不觉起于烦恼，后念制伏令不更生；此虽名觉，即是不觉。如二乘人及初业菩萨，觉有念、无念体相别异；以舍粗分别故，名相似觉。如法身菩萨，觉念、无念皆无有相；舍中品分别故，名随分觉。若超过菩萨地，究竟道满足，一念相应觉心初起，始名为觉；远离觉相微细分别究竟永尽，心根本性常住现前，是为如来，名究竟觉。\n",
          "是故经说：若有众生，能观一切妄念无相，则为证得如来智慧。又言心初起者，但随俗说，求其初相终不可得。心尚无有，何况有初？是故一切众生不名为觉，以无始来恒有无明妄念相续未曾离故。若妄念息，即知心相生、住、异、灭皆悉无相；以于一心前后同时皆不相应，无自性故。如是知已，则知始觉不可得，以不异本觉故。\n",
          "复次，本觉随染，分别生二种差别相：一、净智相，二、不思议用相。\n",
          "净智相者，谓依法熏习，如实修行，功行满足，破和合识，灭转识相，显现法身清净智故。一切心识相即是无明相，与本觉非一非异，非是可坏，非不可坏。如海水与波，非一非异，波因风动，非水性动；若风止时，波动即灭，非水性灭。众生亦尔，自性清净心，因无明风动，起识波浪；如是三事皆无形相，非一非异，然性净心是动识本。无明灭时，动识随灭，智性不坏。\n",
          "不思议用相者，依于净智，能起一切胜妙境界，常无断绝。谓如来身具足无量增上功德，随众生根，示现成就无量利益。\n",
          "复次，觉相有四种大义，清净如虚空明镜：一、真实空大义，如虚空明镜，谓一切心境界相及觉相，皆不可得故。二、真实不空大义，如虚空明镜，谓一切法圆满成就，无能坏性。一切世间境界之相皆于中现，不出不入，不灭不坏，常住一心。一切染法所不能染，智体具足，无边无漏功德为因，熏习一切众生心故。三、真实不空离障大义，如虚空明镜，谓烦恼、所知二障永断，和合识灭，本性清净常安住故。四、真实不空示现大义，如虚空明镜，谓依离障法随所应化，现如来等种种色声，令彼修行诸善根故。\n",
          "不觉义者，谓从无始来，不如实知真法一故，不觉心起而有妄念。然彼妄念自无实相，不离本觉。犹如迷人，依方故迷；迷无自相，不离于方。众生亦尔，依于觉故而有不觉，妄念迷生。然彼不觉自无实相，不离本觉，复待不觉以说真觉。不觉既无，真觉亦遣。\n",
          "复次，依于觉故而有不觉，生三种相不相舍离：一、无明业相，以依不觉，心动为业；觉则不动，动则有苦，果不离因故。二、能见相，以依心动能见境界，不动则无见。三、境界相，以依能见妄境相现，离见则无境。\n",
          "以有虚妄境界缘故，复生六种相：一、智相，谓缘境界生爱、非爱心。二、相续相，谓依于智，苦乐觉念相应不断。三、执著相，谓依苦乐觉念相续而生执著。四、执名等相，谓依执著分别名等诸安立相。五、起业相，谓依执名等，起于种种诸差别业。六、业系苦相，谓依业受苦，不得自在。是故当知，一切染法悉无有相，皆因无明而生起故。\n",
          "复次，觉与不觉有二种相：一、同相，二、异相。\n",
          "言同相者，如种种瓦器，皆同土相；如是无漏无明种种幻用，皆同真相。是故佛说：一切众生无始已来常入涅槃。菩提非可修相，非可生相，毕竟无得，无有色相而可得见。见色相者，当知皆是随染幻用，非是智色不空之相，以智相不可得故。广如彼说。\n",
          "言异相者，如种种瓦器，各各不同；此亦如是，无漏无明种种幻用相差别故。\n",
          "复次，生灭因缘者，谓诸众生依心意识转。此义云何？以依阿赖耶识，有无明不觉起，能见、能现、能取境界分别相续，说名为意。此意复有五种异名：一名业识，谓无明力不觉心动。二名转识，谓依动心能见境相。三名现识，谓现一切诸境界相。犹如明镜现众色像，现识亦尔，如其五境对至即现，无有前后，不由功力。四名智识，谓分别染净诸差别法。五名相续识，谓恒作意相应不断，任持过去善恶等业令无失坏，成熟现未苦乐等报使无违越，已曾经事忽然忆念，未曾经事妄生分别。\n",
          "是故三界一切皆以心为自性，离心则无六尘境界。何以故？一切诸法以心为主，从妄念起。凡所分别皆分别自心，心不见心，无相可得。是故当知，一切世间境界之相，皆依众生无明妄念而得建立，如镜中像，无体可得；唯从虚妄分别心转，心生则种种法生，心灭则种种法灭故。\n",
          "言意识者，谓一切凡夫依相续识，执我、我所，种种妄取六种境界。亦名分离识，亦名分别事识，以依见、爱等熏而增长故。\n",
          "无始无明熏所起识，非诸凡夫、二乘智慧之所能知。解行地菩萨始学观察，法身菩萨能少分知，至究竟地犹未知尽，唯有如来能总明了。此义云何？以其心性本来清净，无明力故染心相现，虽有染心而常明洁，无有改变。复以本性无分别故，虽复遍生一切境界而无变易。以不觉一法界故不相应，无明分别起生诸染心。如是之义甚深难测，唯佛能知，非余所了。\n",
          "此所生染心有六种别：一、执相应染，声闻、缘觉及信相应地诸菩萨能远离；二、不断相应染，信地菩萨勤修力能少分离，至净心地永尽无余；三、分别智相应染，从具戒地乃至具慧地能少分离，至无相行地方得永尽；四、现色不相应染，此色自在地之所除灭；五、见心不相应染，此心自在地之所除灭；六、根本业不相应染，此从菩萨究竟地入如来地之所除灭。\n",
          "不觉一法界者，始从信地观察起行，至净心地能少分离，入如来地方得永尽。相应义者，心分别异，染净分别异，知相缘相同。不相应义者，即心不觉，常无别异，知相缘相不同。染心者，是烦恼障，能障真如根本智故。无明者，是所知障，能障世间业自在智故。此义云何？以依染心，执著无量能取所取虚妄境界，违一切法平等之性。一切法性，平等寂灭，无有生相；无明不觉，妄与觉违，是故于一切世间种种境界差别业用皆悉不能如实而知。\n",
          "复次，分别心生灭相者，有二种别：一、粗，谓相应心；二、细，谓不相应心。粗中之粗，凡夫智境；粗中之细及细中之粗，菩萨智境。此二种相，皆由无明熏习力起，然依因依缘：因是不觉，缘是妄境。因灭则缘灭。缘灭故，相应心灭；因灭故，不相应心灭。\n",
          "问：若心灭者，云何相续？若相续者，云何言灭？\n",
          "答：实然。今言灭者，但心相灭，非心体灭。如水因风而有动相，以风灭故，动相即灭，非水体灭。若水灭者，动相应断，以无所依、无能依故。以水体不灭，动相相续。众生亦尔，以无明力令其心动；无明灭故，动相即灭，非心体灭。若心灭者，则众生断，以无所依、无能依故。以心体不灭，心动相续。\n",
          "复次，以四种法，熏习义故，染净法起无有断绝：一、净法，谓真如；二、染因，谓无明；三、妄心，谓业识；四、妄境，谓六尘。\n",
          "熏习义者，如世衣服，非臭非香，随以物熏则有彼气。真如净法，性非是染，无明熏故则有染相。无明染法，实无净业，真如熏故说有净用。\n",
          "云何熏习染法不断？所谓依真如故而起无明，为诸染因。然此无明，即熏真如；既熏习已，生妄念心。此妄念心，复熏无明，以熏习故不觉真法；以不觉故，妄境相现。以妄念心熏习力故，生于种种差别执著，造种种业，受身心等众苦果报。\n",
          "妄境熏义有二种别：一、增长分别熏，二、增长执取熏。\n",
          "妄心熏义亦二种别：一、增长根本业识熏，令阿罗汉、辟支佛、一切菩萨受生灭苦；二、增长分别事识熏，令诸凡夫受业系苦。\n",
          "无明熏义亦二种别：一、根本熏，成就业识义；二、见爱熏，成就分别事识义。\n",
          "云何熏习净法不断？谓以真如熏于无明，以熏习因缘力故，令妄念心厌生死苦，求涅槃乐。以此妄心厌求因缘复熏真如，以熏习故则自信己身有真如法本性清净，知一切境界唯心妄动毕竟无有。以能如是如实知故，修远离法，起于种种诸随顺行，无所分别，无所取著。经于无量阿僧祇劫，惯习力故，无明则灭；无明灭故，心相不起；心不起故，境界相灭。如是一切染因、染缘及以染果，心相都灭，名得涅槃，成就种种自在业用。\n",
          "妄心熏义有二种别：一、分别事识熏，令一切凡夫、二乘厌生死苦，随已堪能趣无上道；二、意熏，令诸菩萨发心勇猛，速疾趣入无住涅槃。\n",
          "真如熏义亦二种别：一、体熏，二、用熏。\n",
          "体熏者，所谓真如从无始来，具足一切无量无漏，亦具难思胜境界用，常无间断熏众生心。以此力故，令诸众生厌生死苦，求涅槃乐，自信己身有真实法，发心修行。\n",
          "问：若一切众生同有真如等皆熏习，云何而有信、不信者？从初发意乃至涅槃，前后不同无量差别，如是一切悉应齐等。\n",
          "答：虽一切众生等有真如，然无始来无明厚薄无量差别，过恒沙数我见、爱等缠缚烦恼亦复如是，唯如来智之所能知故，令信等前后差别。又诸佛法有因有缘，因缘具足，事乃成办。如木中火性，是火正因；若无人知，或有虽知而不施功，欲令出火焚烧木者，无有是处。众生亦尔，虽有真如体熏因力，若不遇佛诸菩萨等善知识缘，或虽不修胜行、不生智慧、不断烦恼，能得涅槃，无有是处。又复虽有善知识缘，傥内无真如熏习因力，必亦不能厌生死苦、求涅槃乐。要因缘具足，乃能如是。云何具足？谓自相续中有熏习力，诸佛菩萨慈悲摄护，乃能厌生死苦，信有涅槃，种诸善根，修习成熟；以是复值诸佛菩萨示教利喜，令修胜行，乃至成佛入于涅槃。\n",
          "用熏者，即是众生外缘之力。有无量义，略说二种：一、差别缘，二、平等缘。\n",
          "差别缘者，谓诸众生从初发心乃至成佛，蒙佛菩萨等诸善知识，随所应化而为现身：或为父母，或为妻子，或为眷属，或为仆使，或为知友，或作怨家，或复示现天王等形，或以四摄，或以六度，乃至一切菩提行缘；以大悲柔软心、广大福智藏，熏所应化一切众生，令其见闻及以忆念如来等形增长善根。此缘有二：一、近缘，速得菩提故；二、远缘，久远方得故。此二差别复各二种：一、增行缘，二、入道缘。\n",
          "平等缘者，谓一切诸佛及诸菩萨，以平等智慧、平等志愿，普欲拔济一切众生，任运相续，常无断绝。以此智愿熏众生故，令其忆念诸佛菩萨，或见或闻而作利益；入净三昧，随所断障得无碍眼，于念念中，一切世界平等现见无量诸佛及诸菩萨。\n",
          "此体、用熏复有二别：一、未相应，二、已相应。未相应者，谓凡夫、二乘、初行菩萨，以意、意识熏，唯依信力修行。未得无分别心修行，未与真如体相应故；未得自在业修行，未与真如用相应故。已相应者，谓法身菩萨得无分别心，与一切如来自体相应故；得自在业，与一切如来智用相应故。唯依法力任运修行，熏习真如，灭无明故。\n",
          "复次，染熏习从无始来不断，成佛乃断。净熏习，尽于未来毕竟无断。以真如法熏习故，妄心则灭，法身显现，用熏习起故无有断。\n",
          "复次，真如自体相者，一切凡夫、声闻、缘觉、菩萨、诸佛无有增减，非前际生，非后际灭，常恒究竟；从无始来，本性具足一切功德。谓大智慧光明义、遍照法界义、如实了知义、本性清净心义、常乐我净义、寂静不变自在义。如是等过恒沙数非同非异、不思议佛法，无有断绝，依此义故名如来藏，亦名法身。\n",
          "问：上说真如离一切相，云何今说具足一切诸功德相？\n",
          "答：虽实具有一切功德，然无差别相。彼一切法皆同一味、一真，离分别相，无二性故。\n",
          "以依业识等生灭相，而立彼一切差别之相。此云何立？以一切法本来唯心，实无分别，以不觉故，分别心起，见有境界，名为无明；心性本净，无明不起，即于真如立大智慧光明义。若心性见境，则有不见之相；心性无见则无不见，即于真如立遍照法界义。若心有动，则非真了知，非本性清净，非常乐我净，非寂静，是变异不自在，由是具起过于恒沙虚妄杂染；以心性无动故，即立真实了知义，乃至过于恒沙清净功德相义。若心有起，见有余境可分别求，则于内法有所不足；以无边功德即一心自性，不见有余法而可更求，是故满足过于恒沙非异非一、不可思议诸佛之法无有断绝。故说真如名如来藏，亦复名为如来法身。\n",
          "复次，真如用者，谓一切诸佛在因地时，发大慈悲，修行诸度、四摄等行，观物同已，普皆救脱，尽未来际不限劫数。如实了知自他平等，而亦不取众生之相。以如是大方便智，灭无始无明，证本法身，任运起于不思议业种种自在差别作用；周遍法界与真如等，而亦无有用相可得。何以故？一切如来唯是法身。第一义谛，无有世谛境界作用，但随众生见闻等故，而有种种作用不同。\n",
          "此用有二：一、依分别事识，谓凡夫、二乘心所见者，是名化身。此人不知转识影现，见从外来取色分限，然佛化身无有限量。二、依业识，谓诸菩萨从初发心，乃至菩萨究竟地心所见者，名受用身。身有无量色，色有无量相，相有无量好，所住依果亦具无量功德庄严，随所应见，无量无边，无际无断，非于心外如是而见。此诸功德，皆因波罗蜜等无漏行熏及不思议熏之所成就，具无边喜乐功德相故，亦名报身。\n",
          "又凡夫等所见，是其粗用；随六趣异种种差别，无有无边功德乐相，名为化身。初行菩萨见中品用，以深信真如故，得少分见。知如来身无去无来，无有断绝，唯心影现，不离真如。然此菩萨犹未能离微细分别，以未入法身位故。净心菩萨见微细用，如是转胜乃至菩萨究竟地中见之方尽。此微细用是受用身，以有业识见受用身。若离业识则无可见，一切如来皆是法身，无有彼此差别色相互相见故。\n",
          "问：若佛法身无有种种差别色相，云何能现种种诸色？\n",
          "答：以法身是色实体故，能现种种色，谓从本已来，色心无二。以色本性即心自性，说名智身。以心本性即色自性，说名法身。依于法身，一切如来所现色身，遍一切处无有间断。十方菩萨随所堪任，随所愿乐，见无量受用身、无量庄严土各各差别，不相障碍，无有断绝。此所现色身，一切众生心意识不能思量，以是真如自在甚深用故。\n",
          "复次，为令众生从心生灭门入真如门故，令观色等相皆不成就。云何不成就？谓分析粗色渐至微尘，复以方分析此微尘，是故若粗若细一切诸色，唯是妄心分别影像，实无所有。推求余蕴渐至刹那，求此刹那相，别非一无为之法亦复如是，离于法界终不可得，如是十方一切诸法应知悉然。犹如迷人，谓东为西，方实不转；众生亦尔，无明迷故，谓心为动而实不动。若知动心即不生灭，即得入于真如之门。\n",
          "对治邪执者，一切邪执莫不皆依我见而起；若离我见，则无邪执。我见有二种：一、人我见，二、法我见。\n",
          "人我见者，依诸凡夫说有五种：\n",
          "一者、如经中说：“如来法身究竟寂灭，犹如虚空。”凡愚闻之不解其义，则执如来性同于虚空，常恒遍有。为除彼执，明虚空相唯是分别，实不可得，有见有对待于诸色，以心分别说名虚空。色既唯是妄心分别，当知虚空亦无有体，一切境相唯是妄心之所分别。若离妄心，即境界相灭，唯真如心无所不遍。此是如来自性如虚空义，非谓如空是常、是有。\n",
          "二者、如经中说：“一切世法皆毕竟空，乃至涅槃真如法亦毕竟空。本性如是离一切相。”凡愚闻之不解其义，即执涅槃真如法唯空无物。为除彼执，明真如法身自体不空，具足无量性功德故。\n",
          "三者、如经中说：“如来藏具足一切诸性功德，不增不减。”凡愚闻已不解其义，则执如来藏有色心法自相差别。为除此执，明以真如本无染法差别，立有无边功德相非是染相。\n",
          "四者、如经中说：“一切世间诸杂染法，皆依如来藏起。一切法不异真如。”凡愚闻之不解其义，则谓如来藏具有一切世间染法。为除此执，明如来藏从本具有过恒沙数清净功德，不异真如。过恒沙数烦恼染法，唯是妄有，本无自性，从无始来未曾暂与如来藏相应。若如来藏染法相应，而令证会息妄染者，无有是处。\n",
          "五者、如经中说：“依如来藏有生死，得涅槃。”凡愚闻之不知其义，则谓依如来藏生死有始；以见始故，复谓涅槃有其终尽。为除此执，明如来藏无有初际，无明依之生死无始。若言三界外更有众生始起者，是外道经中说，非是佛教。以如来藏无有后际，证此永断生死种子，得于涅槃亦无后际。依人我见四种见生，是故于此安立彼四。\n",
          "法我见者，以二乘钝根，世尊但为说人无我，彼人便于五蕴生灭毕竟执著，怖畏生死，妄取涅槃。为除此执，明五蕴法本性不生，不生故亦无有灭，不灭故本来涅槃。\n",
          "若究竟离分别执著，则知一切染法、净法皆相待立。是故当知，一切诸法从本已来，非色非心，非智非识，非无非有，毕竟皆是不可说相。而有言说示教之者，皆是如来善巧方便，假以言语引导众生，令舍文字入于真实。若随言执义增妄分别，不生实智，不得涅槃。\n",
          "分别修行正道相者，谓一切如来得道正因，一切菩萨发心修习令现前故。略说发心有三种相：一、信成就发心，二、解行发心，三、证发心。\n",
          "信成就发心者，依何位，修何行，得信成就，堪能发心？当知是人依不定聚，以法熏习善根力故，深信业果，行十善道，厌生死苦，求无上觉，值遇诸佛及诸菩萨承事供养，修行诸行，经十千劫信乃成就。从是已后，或以诸佛菩萨教力，或以大悲，或因正法将欲坏灭，以护法故而能发心。既发心已，入正定聚毕竟不退，住佛种性，胜因相应。或有众生，久远已来善根微少，烦恼深厚覆其心故，虽值诸佛及诸菩萨承事供养，唯种人天受生种子，或种二乘菩提种子。或有虽求大菩提道，然根不定，或进或退。或有值佛及诸菩萨供养承事，修行诸行，未得满足十千大劫，中间遇缘而发于心。遇何等缘？所谓或见佛形相，或供养众僧，或二乘所教，或见他发心。此等发心皆悉未定，若遇恶缘，或时退堕二乘地故。\n",
          "复次，信成就发心，略说有三：一、发正直心，如理正念真如法故；二、发深重心，乐集一切诸善行故；三、发大悲心，愿拔一切众生苦故。\n",
          "问：一切众生，一切诸法，皆同一法界，无有二相。据理但应正念真如，何假复修一切善行，救一切众生？\n",
          "答：不然。如摩尼宝，本性明洁，在矿秽中；假使有人勤加忆念，而不作方便，不施功力，欲求清净终不可得。真如之法亦复如是，体虽明洁具足功德，而被无边客尘所染；假使有人勤加忆念，而不作方便，不修诸行，欲求清净终无得理。是故要当集一切善行，救一切众生，离彼无边客尘垢染，显现真法。\n",
          "彼方便行略有四种：\n",
          "一、行根本方便。谓观一切法本性无生，离于妄见，不住生死；又观一切法因缘和合，业果不失，起于大悲，修诸善行，摄化众生，不住涅槃。以真如离于生死涅槃相故。此行随顺以为根本，是名行根本方便。\n",
          "二、能止息方便。所谓惭愧及以悔过，此能止息一切恶法令不增长。以真如离一切过失相故。随顺真如止息诸恶，是名能止息方便。\n",
          "三、生长善根方便。谓于三宝所起爱敬心，尊重供养，顶礼称赞，随喜劝请，正信增长，乃至志求无上菩提。为佛法僧威力所护，业障清净，善根不退。以真如离一切障，具一切功德故。随顺真如修行善业，是名生长善根方便。\n",
          "四、大愿平等方便。谓发誓愿尽未来际，平等救拔一切众生，令其安住无余涅槃。以知一切法本性无二故，彼此平等故，究竟寂灭故。随顺真如此三种相发大誓愿，是名大愿平等方便。\n",
          "菩萨如是发心之时，则得少分见佛法身；能随愿力现八种事，谓从兜率天宫来下，入胎，住胎，出胎，出家，成佛，转法轮，般涅槃。然犹未得名为法身，以其过去无量世来有漏之业未除断故，或由恶业受于微苦，愿力所持，非久被系。有经中说，信成就发心菩萨，或有退堕恶趣中者，此为初学心多懈怠不入正位，以此语之，令增勇猛，非如实说。又此菩萨一发心后，自利利他，修诸苦行，心无怯弱，尚不畏堕二乘之地，况于恶道？若闻无量阿僧祇劫勤修种种难行、苦行，方始得佛，不惊不怖，何况有起二乘之心及堕恶趣？以决定信一切诸法从本已来性涅槃故。\n",
          "解行发心者，当知转胜，初无数劫将欲满故，于真如中得深解故，修一切行皆无著故。此菩萨知法性离悭贪相是清净施度，随顺修行檀那波罗蜜；知法性离五欲境无破戒相是清净戒度，随顺修行尸罗波罗蜜；知法性无有苦恼离瞋害相是清净忍度，随顺修行羼提波罗蜜；知法性离身心相无有懈怠是清净进度，随顺修行毗梨耶波罗蜜；知法性无动无乱是清净禅度，随顺修行禅那波罗蜜；知法性离诸痴闇是清净慧度，随顺修行般若波罗蜜。\n",
          "证发心者，从净心地乃至菩萨究竟地，证何境界？所谓真如。以依转识，说为境界；而实证中，无境界相。此菩萨以无分别智，证离言说真如法身故，能于一念遍往十方一切世界，供养诸佛，请转法轮，唯为众生而作利益，不求听受美妙音词。或为怯弱众生故，示大精进，超无量劫速成正觉。或为懈怠众生故，经于无量阿僧祇劫，久修苦行方始成佛。如是示现无数方便，皆为饶益一切众生。而实菩萨种性、诸根、发心、作证，皆悉同等，无超过法，决定皆经三无数劫成正觉故。但随众生世界不同，所见所闻根欲性异，示所修行种种差别。\n",
          "此证发心中有三种心：一、真心，无有分别故；二、方便心，任运利他故；三、业识心，微细起灭故。又此菩萨福德、智慧，二种庄严悉圆满已，于色究竟，得一切世间最尊胜身；以一念相应慧，顿拔无明根，具一切种智，任运而有不思议业，于十方无量世界普化众生。\n",
          "问：虚空无边故，世界无边；世界无边故，众生无边；众生无边故，心行差别亦复无边。如是境界无有齐限，难知难解。若无明断，永无心相，云何能了一切种，成一切种智？\n",
          "答：一切妄境从本已来，理实唯一心为性。一切众生执著妄境，不能得知一切诸法第一义性。诸佛如来无有执著，则能现见诸法实性，而有大智显照一切染净差别，以无量无边善巧方便，随其所应利乐众生。是故妄念心灭，了一切种，成一切种智。\n",
          "问：若诸佛有无边方便，能于十方任运利益诸众生者，何故众生不常见佛，或睹神变，或闻说法？\n",
          "答：如来实有如是方便，但要待众生其心清净，乃为现身。如镜有垢，色像不现，垢除则现。众生亦尔，心未离垢，法身不现，离垢则现。\n",
          "云何修习信分？此依未入正定众生说。何者为信心？云何而修习？信有四种：一、信根本，谓乐念真如法故；二、信佛具足无边功德，谓常乐顶礼、恭敬、供养，听闻正法，如法修行，回向一切智故；三、信法有大利益，谓常乐修行诸波罗蜜故；四、信正行僧，谓常供养诸菩萨众，正修自利利他行故。\n",
          "修五门行，能成此信，所谓施门、戒门、忍门、精进门、止观门。\n",
          "云何修施门？谓若见众生来从乞求，以己资财随力施与，舍自悭著，令其欢喜；若见众生危难逼迫，方便救济令无怖畏；若有众生而来求法，以己所解随宜为说。修行如是三种施时，不为名闻，不求利养，亦不贪著世间果报，但念自他利益安乐，回向阿耨多罗三藐三菩提。\n",
          "云何修戒门？所谓在家菩萨，当离杀生、偷盗、邪淫、妄言、两舌、恶口、绮语、悭贪、瞋嫉、谄诳、邪见。若出家者，为欲折伏诸烦恼故，应离愦闹，常依寂静，修习止足、头陀等行；乃至小罪心生大怖，惭愧悔责。护持如来所制禁戒，不令见者有所讥嫌，能使众生舍恶修善。\n",
          "云何修忍门？所谓见恶不嫌，遭苦不动，常乐观察甚深句义。\n",
          "云何修精进门？所谓修诸善行，心不懈退。当念过去无数劫来，为求世间贪欲境界，虚受一切身心大苦，毕竟无有少分滋味。为令未来远离此苦，应勤精进不生懈怠，大悲利益一切众生。其初学菩萨虽修行信心，以先世来多有重罪恶业障故，或为魔邪所恼，或为世务所缠，或为种种病缘之所逼迫，如是等事为难非一，令其行人废修善品。是故宜应勇猛精进，昼夜六时，礼拜诸佛，供养赞叹，忏悔劝请，随喜回向无上菩提，发大誓愿无有休息，令恶障销灭，善根增长。\n",
          "云何修止观门？谓息灭一切戏论境界是止义，明见因果生灭之相是观义。初各别修，渐次增长，至于成就，任运双行。\n",
          "其修止者，住寂静处，结跏趺坐，端身正意。不依气息，不依形色，不依虚空，不依地、水、火、风，乃至不依见、闻、觉、知。一切分别想念皆除，亦遣除想。以一切法不生不灭皆无相故，前心依境次舍于境，后念依心复舍于心，以心驰外境摄住内心，后复起心不取心相。以离真如不可得故，行住坐卧，于一切时如是修行恒不断绝，渐次得入真如三昧，究竟折伏一切烦恼，信心增长，速成不退。若心怀疑惑，诽谤不信，业障所缠，我慢懈怠，如是等人所不能入。\n",
          "复次，依此三昧证法界相，知一切如来法身与一切众生身平等无二，皆是一相，是故说名一相三昧。若修习此三昧，能生无量三昧，以真如是一切三昧根本处故。\n",
          "或有众生善根微少，为诸魔外道鬼神惑乱。或现恶形以怖其心；或示美色以迷其意；或现天形，或菩萨形，乃至佛形相好庄严；或说总持；或说诸度；或复演说诸解脱门、无怨无亲、无因无果，一切诸法毕竟空寂，本性涅槃；或复令知过去、未来及他心事，辩才演说无滞无断，使其贪著名誉利养；或数瞋数喜；或多悲多爱；或恒乐昏寐；或久不睡眠；或身婴疹疾；或性不勤策；或卒起精进，即便休废；或情多疑惑，不生信受；或舍本胜行，更修杂业，爱著世事，溺情从好；或令证得外道诸定，一日、二日乃至七日，住于定中得好饮食，身心适悦，不饥不渴；或复劝令受女等色；或令其饮食乍少乍多；或使其形容或好或丑。若为诸见烦恼所乱，即便退失往昔善根。是故宜应审谛观察，当作是念：“此皆以我善根微薄，业障厚重，为魔鬼等之所迷惑。”如是知已，念彼一切皆唯是心，如是思惟刹那即灭，远离诸相，入真三昧；心相既离，真相亦尽，从于定起诸见烦恼皆不现行，以三昧力坏其种故，殊胜善品随顺相续，一切障难悉皆远离，起大精进恒无断绝。\n",
          "若不修行此三昧者，无有得入如来种性。以余三昧皆是有相，与外道共，不得值遇佛菩萨故。是故菩萨于此三昧当勤修习，令成就究竟。\n",
          "修此三昧，现身即得十种利益：一者、常为十方诸佛菩萨之所护念；二者、不为一切诸魔恶鬼之所恼乱；三者、不为一切邪道所惑；四者、令诽谤深法重罪业障皆悉微薄；五者、灭一切疑诸恶觉观；六者、于如来境界信得增长；七者、远离忧悔，于生死中勇猛不怯；八者、远离憍慢，柔和忍辱，常为一切世间所敬；九者、设不住定，于一切时、一切境中，烦恼种薄，终不现起；十者、若住于定，不为一切音声等缘之所动乱。\n",
          "复次，若唯修止，心则沉没，或生懈怠，不乐众善，远离大悲，是故宜应兼修于观。云何修耶？谓当观世间一切诸法生灭不停，以无常故苦，苦故无我。应观过去法如梦，现在法如电，未来法如云，忽尔而起。应观有身悉皆不净，诸虫秽污烦恼和杂。观诸凡愚所见诸法，于无物中妄计为有。观察一切从缘生法，皆如幻等，毕竟无实。观第一义谛非心所行，不可譬喻，不可言说。观一切众生从无始来，皆因无明熏习力故，受于无量身心大苦；现在、未来亦复如是，无边无限，难出难度，常在其中不能觉察，甚为可愍。如是观已，生决定智，起广大悲，发大勇猛，立大誓愿：“愿令我心离诸颠倒，断诸分别，亲近一切诸佛菩萨，顶礼供养，恭敬赞叹，听闻正法，如说修行，尽未来际无有休息，以无量方便拔济一切苦海众生，令住涅槃第一义乐。”作是愿已，于一切时，随己堪能，修行自利利他之行，行住坐卧常勤观察应作、不应作，是名修观。\n",
          "复次，若唯修观，则心不止息，多生疑惑，不随顺第一义谛，不出生无分别智，是故止、观应并修行。谓虽念一切法皆无自性，不生不灭，本来寂灭，自性涅槃，而亦即见因缘和合，善恶业报不失不坏；虽念因缘善恶业报，而亦即见一切诸法无生无性乃至涅槃。\n",
          "然修行止者，对治凡夫乐著生死，亦治二乘执著生死而生怖畏。修行观者，对治凡夫不修善根，亦治二乘不起大悲狭劣心过。是故止、观互相助成，不相舍离。若止、观不具，必不能得无上菩提。\n",
          "复次，初学菩萨住此娑婆世界，或值寒热、风雨不时、饥馑等苦；或见不善可畏众生，三毒所缠，邪见颠倒，弃背善道，习行恶法。菩萨在中心生怯弱，恐不可值遇诸佛菩萨，恐不能成就清净信心，生疑欲退者，应作是念：“十方所有诸佛菩萨，皆得大神通无有障碍，能以种种善巧方便，救拔一切险厄众生。”作是念已，发大誓愿，一心专念佛及菩萨。以生如是决定心故，于此命终必得往生余佛刹中，见佛菩萨，信心成就，永离恶趣。如经中说：“若善男子、善女人，专念西方极乐世界阿弥陀佛，以诸善根回向愿生，决定得生。”常见彼佛，信心增长，永不退转；于彼闻法，观佛法身，渐次修行得入正位。\n",
          "云何利益分？如是大乘秘密句义，今已略说。\n",
          "若有众生，欲于如来甚深境界广大法中，生净信觉解心，入大乘道无有障碍，于此略论当勤听受、思惟、修习，当知是人决定速成一切种智。若闻此法不生惊怖，当知此人定绍佛种，速得授记。假使有人化三千大千世界众生令住十善道，不如于须臾顷正思此法，过前功德无量无边。若一日一夜如说修行，所生功德无量无边，不可称说。假令十方一切诸佛，各于无量阿僧祇劫，说不能尽。以真如功德无边际故，修行功德亦复无边。若于此法生诽谤者，获无量罪，于阿僧祇劫受大苦恼。是故于此应决定信，勿生诽谤，自害害他断三宝种。一切诸佛依此修行成无上智，一切菩萨由此证得如来法身。过去菩萨依此得成大乘净信，现在今成，未来当成。是故欲成自利利他殊胜行者，当于此论勤加修学。\n",
          "我今已解释， 甚深广大义， 功德施群生， 令见真如法。\n",
          "大乘起信论序\n",
          "扬州僧智恺作\n",
          "夫起信论者，乃是至极大乘，甚深秘典，开示如理缘起之义。其旨渊弘，寂而无相。其用广大，宽廓无边，与凡圣为依，众法之本。以其文深旨远，信者至微。故于如来灭后六百余年，诸道乱兴，魔邪竞扇，于佛正法毁谤不停。时有一高德沙门，名曰马鸣，深契大乘，穷尽法性，大悲内融，随机应现，愍物长迷故作斯论。盛隆三宝，重兴佛日，起信未久，回邪入正，使大乘正典复显于时。缘起深理，更彰于后代；迷群异见者，舍执而归依；闇类偏情之党，弃著而臻凑。自昔已来，久蕴西域，无传东夏者。良以宣译有时，故前梁武皇帝，遣聘中天竺摩伽陀国取经，并诸法师。遇值三藏拘兰难陀，译名真谛。其人少小博采，备览诸经，然于大乘偏洞深远。时彼国王应即移遣，法师苦辞不免，便就泛舟，与瞿昙及多侍从，并送苏合佛像来朝。而至未旬，便值侯景侵扰。法师秀采拥流，含珠未吐，慧日暂停，而欲还返。遂嘱值京邑英贤慧显、智韶、智恺、昙振、慧旻，与假黄钺大将军太保萧公，以大梁承圣三年，岁次癸酉九月十日，于衡州始兴郡建兴寺，敬请法师敷演大乘，阐扬秘典，示导迷徒。遂翻译斯论一卷，以明论旨。玄文二十卷，大品玄文四卷，十二因缘经两卷，九识义章两卷。传语人天竺国月支首那等，执笔人智恺等。首尾二年方讫。马鸣冲旨，更曜于时；邪见之流，伏从正化。余虽慨不见圣，庆遇玄旨，美其幽宗，恋爱无已。不揆无闻，聊由题记，傥遇智者，赐垂改作。\n",
          "大乘起信论\n",
          "马鸣菩萨造 梁天竺三藏法师真谛译\n",
          "归命尽十方，最胜业遍知，色无碍自在，救世大悲者。\n",
          "及彼身体相，法性真如海，无量功德藏，如实修行等。\n",
          "为欲令众生，除疑舍邪执，起大乘正信，佛种不断故。\n",
          "论曰：有法能起摩诃衍信根，是故应说。说有五分。云何为五？一者、因缘分，二者、立义分，三者、解释分，四者、修行信心分，五者、劝修利益分。\n",
          "初说因缘分。\n",
          "问曰：有何因缘而造此论？\n",
          "答曰：是因缘有八种。云何为八？一者、因缘总相，所谓为令众生离一切苦，得究竟乐，非求世间名利恭敬故；二者、为欲解释如来根本之义，令诸众生正解不谬故；三者、为令善根成熟众生，于摩诃衍法堪任不退信故；四者、为令善根微少众生，修习信心故；五者、为示方便，消恶业障，善护其心，远离痴慢，出邪网故；六者、为示修习止观，对治凡夫、二乘心过故；七者、为示专念方便，生于佛前，必定不退信心故；八者、为示利益，劝修行故。有如是等因缘，所以造论。\n",
          "问曰：修多罗中具有此法，何须重说？\n",
          "答曰：修多罗中虽有此法，以众生根行不等，受解缘别。所谓如来在世，众生利根，能说之人色心业胜，圆音一演，异类等解，则不须论。若如来灭后，或有众生能以自力广闻而取解者；或有众生亦以自力少闻而多解者；或有众生无自智力，因于广论而得解者；亦有众生，复以广论文多为烦，心乐总持少文而摄多义能取解者。如是此论， 为欲总摄如来广大深法无边义故，应说此论。\n",
          "已说因缘分。\n",
          "次说立义分。\n",
          "摩诃衍者，总说有二种。云何为二？一者、法，二者、义。\n",
          "所言法者，谓众生心。是心则摄一切世间法、出世间法，依于此心显示摩诃衍义。何以故？是心真如相，即示摩诃衍体故；是心生灭因缘相，能示摩诃衍自体、相、用故。\n",
          "所言义者，则有三种。云何为三？一者、体大，谓一切法真如平等不增减故；二者、相大，谓如来藏具足无量性功德故；三者、用大，能生一切世间、出世间善因果故，一切诸佛本所乘故，一切菩萨皆乘此法到如来地故。\n",
          "已说立义分。\n",
          "次说解释分。\n",
          "解释分有三种。云何为三？一者、显示正义，二者、对治邪执，三者、分别发趣道相。\n",
          "显示正义者，依一心法有二种门。云何为二？一者、心真如门，二者、心生灭门。是二种门皆各总摄一切法。此义云何？以是二门不相离故。\n",
          "心真如者，即是一法界大总相法门体，所谓心性不生不灭。一切诸法，唯依妄念而有差别；若离心念，则无一切境界之相。是故一切法从本已来，离言说相，离名字相，离心缘相，毕竟平等，无有变异，不可破坏，唯是一心，故名真如。以一切言说，假名无实，但随妄念，不可得故。言真如者，亦无有相，谓言说之极，因言遣言。此真如体无有可遣，以一切法悉皆真故；亦无可立，以一切法皆同如故。当知一切法不可说、不可念故，名为真如。\n",
          "问曰：若如是义者，诸众生等，云何随顺而能得入？\n",
          "答曰：若知一切法，虽说无有能说可说，虽念亦无能念可念，是名随顺。若离于念，名为得入。\n",
          "复次，此真如者，依言说分别，有二种义。云何为二？一者、如实空，以能究竟显实故；二者、如实不空，以有自体具足无漏性功德故。\n",
          "所言空者，从本已来，一切染法不相应故。谓离一切法差别之相，以无虚妄心念故。当知真如自性，非有相，非无相，非非有相，非非无相，非有无俱相；非一相，非异相，非非一相，非非异相，非一异俱相。乃至总说，依一切众生以有妄心，念念分别，皆不相应，故说为空。若离妄心，实无可空故。\n",
          "所言不空者，已显法体空无妄故，即是真心；常恒不变，净法满足，则名不空。亦无有相可取，以离念境界，唯证相应故。\n",
          "心生灭者，依如来藏故有生灭心。所谓不生不灭与生灭和合，非一非异，名为阿黎耶识。此识有二种义，能摄一切法，生一切法。云何为二？一者、觉义，二者、不觉义。\n",
          "所言觉义者，谓心体离念。离念相者，等虚空界，无所不遍，法界一相，即是如来平等法身。依此法身，说名本觉。何以故？本觉义者，对始觉义说。以始觉者，即同本觉。始觉义者，依本觉故而有不觉，依不觉故说有始觉。又以觉心源故，名究竟觉；不觉心源故，非究竟觉。\n",
          "此义云何？如凡夫人，觉知前念起恶故，能止后念令其不起；虽复名觉，即是不觉故。如二乘观智，初发意菩萨等，觉于念异，念无异相；以舍粗分别执著相故，名相似觉。如法身菩萨等，觉于念住，念无住相；以离分别粗念相故，名随分觉。如菩萨地尽，满足方便，一念相应觉心初起，心无初相；以远离微细念故，得见心性，心即常住，名究竟觉。\n",
          "是故修多罗说：若有众生能观无念者，则为向佛智故。又心起者，无有初相可知，而言知初相者，即谓无念。是故一切众生不名为觉，以从本来念念相续，未曾离念，故说无始无明。若得无念者，则知心相生、住、异、灭；以无念等故，而实无有始觉之异。以四相俱时而有，皆无自立，本来平等，同一觉故。\n",
          "复次，本觉随染分别，生二种相，与彼本觉不相舍离。云何为二？一者、智净相，二者、不思议业相。\n",
          "智净相者，谓依法力熏习，如实修行，满足方便故。破和合识相，灭相续心相，显现法身，智淳净故。此义云何？以一切心识之相，皆是无明。无明之相，不离觉性，非可坏，非不可坏。如大海水，因风波动，水相、风相不相舍离，而水非动性；若风止灭，动相则灭，湿性不坏故。如是众生自性清净心，因无明风动，心与无明俱无形相，不相舍离；而心非动性，若无明灭，相续则灭，智性不坏故。\n",
          "不思议业相者，以依智净，能作一切胜妙境界。所谓无量功德之相，常无断绝，随众生根，自然相应，种种而现，得利益故。\n",
          "复次，觉体相者，有四种大义，与虚空等，犹如净镜。云何为四？一者、如实空镜，远离一切心境界相，无法可现，非觉照义故。二者、因熏习镜，谓如实不空，一切世间境界悉于中现，不出不入，不失不坏，常住一心，以一切法即真实性故。又一切染法所不能染，智体不动，具足无漏，熏众生故。三者、法出离镜，谓不空法，出烦恼碍、智碍，离和合相，淳净明故。四者、缘熏习镜，谓依法出离故，遍照众生之心，令修善根，随念示现故。\n",
          "所言不觉义者，谓不如实知真如法一故，不觉心起而有其念。念无自相，不离本觉。犹如迷人，依方故迷；若离于方，则无有迷。众生亦尔，依觉故迷；若离觉性，则无不觉。以有不觉妄想心故，能知名义，为说真觉；若离不觉之心，则无真觉自相可说。\n",
          "复次，依不觉故生三种相，与彼不觉相应不离。云何为三？一者、无明业相，以依不觉故心动，说名为业；觉则不动，动则有苦，果不离因故。二者、能见相，以依动故能见，不动则无见。三者、境界相，以依能见故境界妄现，离见则无境界。\n",
          "以有境界缘故，复生六种相。云何为六？一者、智相，依于境界，心起分别，爱与不爱故。二者、相续相，依于智故，生其苦乐，觉心起念，相应不断故。三者、执取相，依于相续，缘念境界，住持苦乐，心起著故。四者、计名字相，依于妄执，分别假名言相故。五者、起业相，依于名字，寻名取著，造种种业故。六者、业系苦相，以依业受果，不自在故。当知无明能生一切染法，以一切染法皆是不觉相故。\n",
          "复次，觉与不觉有二种相。云何为二？一者、同相，二者、异相。\n",
          "言同相者，譬如种种瓦器，皆同微尘性相；如是无漏无明种种业幻，皆同真如性相。是故修多罗中，依于此真如义故，说一切众生本来常住入于涅槃。菩提之法，非可修相，非可作相，毕竟无得，亦无色相可见。而有见色相者，唯是随染业幻所作，非是智色不空之性，以智相无可见故。\n",
          "言异相者，如种种瓦器，各各不同；如是无漏无明，随染幻差别，性染幻差别故。\n",
          "复次，生灭因缘者，所谓众生依心、意、意识转故。此义云何？以依阿黎耶识，说有无明，不觉而起，能见、能现、能取境界，起念相续，故说为意。此意复有五种名。云何为五？一者、名为业识，谓无明力不觉心动故。二者、名为转识，依于动心能见相故。三者、名为现识，所谓能现一切境界。犹如明镜现于色像，现识亦尔，随其五尘对至即现，无有前后，以一切时任运而起常在前故。四者、名为智识，谓分别染净法故。五者、名为相续识，以念相应不断故，住持过去无量世等善恶之业令不失故，复能成熟现在、未来苦乐等报无差违故，能令现在、已经之事忽然而念，未来之事不觉妄虑。\n",
          "是故三界虚伪，唯心所作，离心则无六尘境界。此义云何？以一切法皆从心起，妄念而生。一切分别即分别自心，心不见心，无相可得。当知世间一切境界，皆依众生无明妄心而得住持。是故一切法，如镜中像，无体可得；唯心虚妄，以心生则种种法生，心灭则种种法灭故。\n",
          "复次，言意识者，即此相续识。依诸凡夫取著转深，计我、我所，种种妄执，随事攀缘，分别六尘，名为意识。亦名分离识，又复说名分别事识，此识依见、爱烦恼增长义故。\n",
          "依无明熏习所起识者，非凡夫能知，亦非二乘智慧所觉。谓依菩萨，从初正信发心观察；若证法身，得少分知；乃至菩萨究竟地，不能尽知；唯佛穷了。何以故？是心从本已来，自性清净而有无明，为无明所染有其染心，虽有染心而常恒不变，是故此义唯佛能知。所谓心性常无念故，名为不变。以不达一法界故，心不相应，忽然念起，名为无明。\n",
          "染心者有六种。云何为六？一者、执相应染，依二乘解脱，及信相应地远离故；二者、不断相应染，依信相应地修学方便，渐渐能舍，得净心地究竟离故；三者、分别智相应染，依具戒地渐离，乃至无相方便地究竟离故；四者、现色不相应染，依色自在地能离故；五者、能见心不相应染，依心自在地能离故；六者、根本业不相应染，依菩萨尽地，得入如来地能离故。\n",
          "不了一法界义者，从信相应地观察学断，入净心地随分得离，乃至如来地能究竟离故。言相应义者，谓心念法异，依染净差别，而知相缘相同故。不相应义者，谓即心不觉，常无别异，不同知相缘相故。又染心义者，名为烦恼碍，能障真如根本智故。无明义者，名为智碍，能障世间自然业智故。此义云何？以依染心，能见、能现，妄取境界，违平等性故。以一切法常静，无有起相；无明不觉，妄与法违，故不能得随顺世间一切境界种种知故。\n",
          "复次，分别生灭相者，有二种。云何为二？一者、粗，与心相应故；二者、细，与心不相应故。\n",
          "又粗中之粗，凡夫境界；粗中之细及细中之粗，菩萨境界；细中之细，是佛境界。此二种生灭，依于无明熏习而有，所谓依因依缘：依因者，不觉义故；依缘者，妄作境界义故。若因灭，则缘灭。因灭故，不相应心灭；缘灭故，相应心灭。\n",
          "问曰：若心灭者，云何相续？若相续者，云何说究竟灭？\n",
          "答曰：所言灭者，唯心相灭，非心体灭。如风依水而有动相，若水灭者，则风相断绝，无所依止；以水不灭，风相相续；唯风灭故，动相随灭，非是水灭。无明亦尔，依心体而动，若心体灭者，则众生断绝，无所依止；以体不灭，心得相续；唯痴灭故，心相随灭，非心智灭。\n",
          "复次，有四种法，熏习义故，染法、净法起不断绝。云何为四？一者、净法，名为真如；二者、一切染因，名为无明；三者、妄心，名为业识；四者、妄境界，所谓六尘。\n",
          "熏习义者，如世间衣服，实无于香。若人以香而熏习故，则有香气。此亦如是，真如净法，实无于染，但以无明而熏习故，则有染相。无明染法，实无净业，但以真如而熏习故，则有净用。\n",
          "云何熏习起染法不断？所谓以依真如法故，有于无明。以有无明染法因故，即熏习真如；以熏习故，则有妄心。以有妄心，即熏习无明；不了真如法故，不觉念起，现妄境界。以有妄境界染法缘故，即熏习妄心；令其念著，造种种业，受于一切身心等苦。\n",
          "此妄境界熏习义则有二种。云何为二？一者、增长念熏习，二者、增长取熏习。\n",
          "妄心熏习义有二种。云何为二？一者、业识根本熏习，能受阿罗汉、辟支佛、一切菩萨生灭苦故；二者、增长分别事识熏习，能受凡夫业系苦故。\n",
          "无明熏习义有二种。云何为二？一者、根本熏习，以能成就业识义故；二者、所起见爱熏习，以能成就分别事识义故。\n",
          "云何熏习起净法不断？所谓以有真如法故，能熏习无明；以熏习因缘力故，则令妄心厌生死苦，乐求涅槃。以此妄心有厌求因缘故，即熏习真如，自信己性，知心妄动，无前境界，修远离法；以如实知无前境界故，种种方便，起随顺行，不取不念，乃至久远熏习力故，无明则灭；以无明灭故，心无有起；以无起故，境界随灭；以因缘俱灭故，心相皆尽，名得涅槃，成自然业。\n",
          "妄心熏习义有二种。云何为二？一者、分别事识熏习，依诸凡夫、二乘人等厌生死苦，随力所能，以渐趣向无上道故；二者、意熏习，谓诸菩萨发心勇猛，速趣涅槃故。\n",
          "真如熏习义有二种。云何为二？一者、自体相熏习，二者、用熏习。\n",
          "自体相熏习者，从无始世来，具无漏法，备有不思议业，作境界之性，依此二义，恒常熏习。以有力故，能令众生厌生死苦，乐求涅槃，自信己身有真如法，发心修行。\n",
          "问曰：若如是义者，一切众生悉有真如，等皆熏习，云何有信、无信，无量前后差别？皆应一时自知有真如法，勤修方便，等入涅槃。\n",
          "答曰：真如本一，而有无量无边无明，从本已来，自性差别，厚薄不同故。过恒沙等上烦恼，依无明起差别；我见、爱染烦恼，依无明起差别。如是一切烦恼，依于无明所起，前后无量差别，唯如来能知故。又诸佛法有因有缘，因缘具足，乃得成办。如木中火性，是火正因；若无人知，不假方便，能自烧木，无有是处。众生亦尔，虽有正因熏习之力，若不遇诸佛菩萨善知识等以之为缘，能自断烦恼入涅槃者，则无是处。若虽有外缘之力，而内净法未有熏习力者，亦不能究竟厌生死苦、乐求涅槃。若因缘具足者，所谓自有熏习之力，又为诸佛菩萨等慈悲愿护故，能起厌苦之心，信有涅槃，修习善根；以修善根成熟故，则值诸佛菩萨示教利喜，乃能进趣向涅槃道。\n",
          "用熏习者，即是众生外缘之力。如是外缘有无量义，略说二种。云何为二？一者、差别缘，二者、平等缘。\n",
          "差别缘者，此人依于诸佛菩萨等，从初发意始求道时，乃至得佛，于中若见若念，或为眷属父母诸亲，或为给使，或为知友，或为怨家，或起四摄，乃至一切所作无量行缘；以起大悲熏习之力，能令众生增长善根，若见若闻得利益故。此缘有二种。云何为二？一者、近缘，速得度故；二者、远缘，久远得度故。是近远二缘，分别复有二种。云何为二？一者、增长行缘，二者、受道缘。\n",
          "平等缘者，一切诸佛菩萨，皆愿度脱一切众生，自然熏习，恒常不舍。以同体智力故，随应见闻而现作业。所谓众生依于三昧，乃得平等见诸佛故。\n",
          "此体、用熏习，分别复有二种。云何为二？一者、未相应，谓凡夫、二乘、初发意菩萨等，以意、意识熏习，依信力故而修行。未得无分别心，与体相应故；未得自在业修行，与用相应故。二者、已相应，谓法身菩萨得无分别心，与诸佛智用相应。唯依法力自然修行，熏习真如，灭无明故。\n",
          "复次，染法从无始已来，熏习不断，乃至得佛，后则有断。净法熏习，则无有断，尽于未来。此义云何？以真如法常熏习故，妄心则灭，法身显现，起用熏习，故无有断。\n",
          "复次，真如自体相者，一切凡夫、声闻、缘觉、菩萨、诸佛，无有增减，非前际生，非后际灭，毕竟常恒；从本已来，性自满足一切功德。所谓自体有大智慧光明义故，遍照法界义故，真实识知义故，自性清净心义故，常乐我净义故，清凉不变自在义故，具足如是过于恒沙不离、不断、不异、不思议佛法，乃至满足无有所少义故，名为如来藏，亦名如来法身。\n",
          "问曰：上说真如其体平等，离一切相，云何复说体有如是种种功德？\n",
          "答曰：虽实有此诸功德义，而无差别之相，等同一味，唯一真如。此义云何？以无分别，离分别相，是故无二。\n",
          "复以何义得说差别？以依业识生灭相示。此云何示？以一切法本来唯心，实无于念，而有妄心，不觉起念，见诸境界，故说无明；心性不起，即是大智慧光明义故。若心起见，则有不见之相；心性离见，即是遍照法界义故。若心有动，非真识知，无有自性，非常、非乐、非我、非净，热恼衰变，则不自在，乃至具有过恒沙等妄染之义；对此义故，心性无动，则有过恒沙等诸净功德相义示现。若心有起，更见前法可念者，则有所少；如是净法无量功德，即是一心，更无所念，是故满足，名为法身、如来之藏。\n",
          "复次，真如用者，所谓诸佛如来，本在因地，发大慈悲，修诸波罗密摄化众生，立大誓愿，尽欲度脱等众生界，亦不限劫数，尽于未来。以取一切众生如己身故，而亦不取众生相。此以何义？谓如实知一切众生及与己身，真如平等无别异故。以有如是大方便智，除灭无明，见本法身，自然而有不思议业种种之用；即与真如等，遍一切处，又亦无有用相可得。何以故？谓诸佛如来，唯是法身、智相之身。第一义谛，无有世谛境界，离于施作；但随众生见闻得益，故说为用。\n",
          "此用有二种。云何为二？一者、依分别事识，凡夫、二乘心所见者，名为应身。以不知转识现故，见从外来，取色分齐，不能尽知故。二者、依于业识，谓诸菩萨从初发意，乃至菩萨究竟地心所见者，名为报身。身有无量色，色有无量相，相有无量好，所住依果亦有无量种种庄严，随所示现，即无有边，不可穷尽，离分齐相；随其所应，常能住持，不毁不失。如是功德，皆因诸波罗密等无漏行熏，及不思议熏之所成就，具足无量乐相，故说为报身。\n",
          "又为凡夫所见者，是其粗色；随于六道各见不同，种种异类，非受乐相，故说为应身。复次，初发意菩萨等所见者，以深信真如法故，少分而见；知彼色相庄严等事，无来无去，离于分齐，唯依心现，不离真如。然此菩萨犹自分别，以未入法身位故。若得净心，所见微妙，其用转胜，乃至菩萨地尽，见之究竟。若离业识，则无见相，以诸佛法身，无有彼此色相迭相见故。\n",
          "问曰：若诸佛法身离于色相者，云何能现色相？\n",
          "答曰：即此法身是色体故，能现于色，所谓从本已来，色心不二。以色性即智故，色体无形，说名智身。以智性即色故，说名法身，遍一切处。所现之色无有分齐，随心能示十方世界。无量菩萨，无量报身，无量庄严，各各差别，皆无分齐，而不相妨。此非心识分别能知，以真如自在用义故。\n",
          "复次，显示从生灭门即入真如门。所谓推求五阴，色之与心，六尘境界，毕竟无念。以心无形相，十方求之终不可得。如人迷故，谓东为西，方实不转；众生亦尔，无明迷故，谓心为念，心实不动。若能观察知心无念，即得随顺入真如门故。\n",
          "对治邪执者，一切邪执皆依我见；若离于我，则无邪执。是我见有二种。云何为二？一者、人我见，二者、法我见。\n",
          "人我见者，依诸凡夫说有五种。云何为五？\n",
          "一者，闻修多罗说：“如来法身，毕竟寂寞，犹如虚空。”以不知为破著故，即谓虚空是如来性。云何对治？明虚空相是其妄法，体无不实。以对色故有，是可见相，令心生灭。以一切色法，本来是心，实无外色。若无外色者，则无虚空之相。所谓一切境界，唯心妄起故有；若心离于妄动，则一切境界灭，唯一真心无所不遍。此谓如来广大性智究竟之义，非如虚空相故。\n",
          "二者，闻修多罗说：“世间诸法毕竟体空，乃至涅槃真如之法亦毕竟空。从本已来自空，离一切相。”以不知为破著故，即谓真如涅槃之性唯是其空。云何对治？明真如法身自体不空，具足无量性功德故。\n",
          "三者，闻修多罗说：“如来之藏无有增减，体备一切功德之法。”以不解故，即谓如来之藏，有色、心法自相差别。云何对治？以唯依真如义说故，因生灭染义示现说差别故。\n",
          "四者，闻修多罗说：“一切世间生死染法，皆依如来藏而有，一切诸法不离真如。”以不解故，谓如来藏自体具有一切世间生死等法。云何对治？以如来藏从本已来，唯有过恒沙等诸净功德，不离、不断、不异真如义故。以过恒沙等烦恼染法，唯是妄有，性自本无，从无始世来未曾与如来藏相应故。若如来藏体有妄法，而使证会永息妄者，则无是处故。\n",
          "五者，闻修多罗说：‘依如来藏故有生死，依如来藏故得涅槃。’以不解故，谓众生有始。以见始故，复谓如来所得涅槃有其终尽，还作众生。云何对治？以如来藏无前际故，无明之相亦无有始。若说三界外更有众生始起者，即是外道经说。又如来藏无有后际，诸佛所得涅槃与之相应，则无后际故。\n",
          "法我见者，依二乘钝根故，如来但为说人无我。以说不究竟，见有五阴生灭之法，怖畏生死，妄取涅槃。云何对治？以五阴法自性不生，则无有灭，本来涅槃故。\n",
          "复次，究竟离妄执者，当知染法、净法皆悉相待，无有自相可说。是故一切法从本已来，非色非心，非智非识，非有非无，毕竟不可说相。而有言说者，当知如来善巧方便，假以言说引导众生。其旨趣者，皆为离念，归于真如。以念一切法令心生灭，不入实智故。\n",
          "分别发趣道相者，谓一切诸佛所证之道，一切菩萨发心修行趋向义故。略说发心有三种，云何为三？一者、信成就发心，二者、解行发心，三者，证发心。\n",
          "信成就发心者，依何等人，修何等行，得信成就，堪能发心？所谓依不定聚众生，有熏习善根力故，信业果报，能起十善，厌生死苦，欲求无上菩提，得值诸佛亲承供养，修行信心。经一万劫，信心成就故，诸佛菩萨教令发心。或以大悲故，能自发心；或因正法欲灭，以护法因缘，能自发心。如是信心成就得发心者，入正定聚，毕竟不退，名住如来种中，正因相应。若有众生善根微少，久远已来烦恼深厚，虽值于佛亦得供养，然起人天种子，或起二乘种子。设有求大乘者，根则不定，若进若退。或有供养诸佛未经一万劫，于中遇缘亦有发心，所谓见佛色相而发其心，或因供养众僧而发其心，或因二乘之人教令发心，或学他发心。如是等发心悉皆不定，遇恶因缘，或便退失堕二乘地。\n",
          "复次，信成就发心者，发何等心？略说有三种。云何为三？一者、直心，正念真如法故；二者、深心，乐集一切诸善行故；三者、大悲心，欲拔一切众生苦故。\n",
          "问曰：上说法界一相，佛体无二。何故不唯念真如，复假求学诸善之行？\n",
          "答曰：譬如大摩尼宝，体性明净，而有矿秽之垢；若人虽念宝性，不以方便种种磨治，终无得净。如是众生真如之法体性空净，而有无量烦恼染垢；若人虽念真如，不以方便种种熏修，亦无得净。以垢无量遍一切法故，修一切善行以为对治。若人修行一切善法，自然归顺真如法故。\n",
          "略说方便有四种。云何为四？\n",
          "一者、行根本方便。谓观一切法自性无生，离于妄见，不住生死；观一切法因缘和合，业果不失，起于大悲，修诸福德，摄化众生，不住涅槃。以随顺法性无住故。\n",
          "二者、能止方便。谓惭愧悔过，能止一切恶法不令增长。以随顺法性离诸过故。\n",
          "三者，发起善根增长方便。谓勤供养、礼拜三宝，赞叹、随喜、劝请诸佛。以爱敬三宝淳厚心故，信得增长，乃能志求无上之道。又因佛、法、僧力所护故，能消业障，善根不退。以随顺法性离痴障故。\n",
          "四者，大愿平等方便。所谓发愿尽于未来，化度一切众生使无有余，皆令究竟无余涅槃。以随顺法性无断绝故。法性广大，遍一切众生，平等无二，不念彼此，究竟寂灭故。\n",
          "菩萨发是心故，则得少分见于法身。以见法身故，随其愿力能现八种利益众生，所谓从兜率天退，入胎，住胎，出家，成道，转法轮，入于涅槃。然是菩萨未名法身，以其过去无量世来有漏之业未能决断，随其所生与微苦相应，亦非业系，以有大愿自在力故。如修多罗中，或说有退堕恶趣者，非其实退，但为初学菩萨未入正位而懈怠者恐怖，令彼勇猛故。又是菩萨一发心后，远离怯弱，毕竟不畏堕二乘地。若闻无量无边阿僧祇劫，勤苦难行证得涅槃，亦不怯弱，以信知一切法从本已来自涅槃故。\n",
          "解行发心者，当知转胜。以是菩萨从初正信已来，于第一阿僧祇劫将欲满故，于真如法中深解现前，所修离相。以知法性体无悭贪故，随顺修行檀波罗密；以知法性无染，离五欲过故，随顺修行尸波罗密；以知法性无苦，离瞋恼故，随顺修行羼提波罗密；以知法性无身心相，离懈怠故，随顺修行毗黎耶波罗密；以知法性常定，体无乱故，随顺修行禅波罗密；以知法性体明，离无明故，随顺修行般若波罗密。\n",
          "证发心者，从净心地乃至菩萨究竟地，证何境界？所谓真如。以依转识，说为境界；而此证者，无有境界，唯真如智，名为法身。是菩萨于一念顷，能至十方无余世界，供养诸佛，请转法轮，唯为开导利益众生，不依文字。或示超地，速成正觉，以为怯弱众生故。或说我于无量阿僧祇劫当成佛道，以为懈慢众生故。能示如是无数方便，不可思议。而实菩萨种性根等，发心则等，所证亦等，无有超过之法，以一切菩萨皆经三阿僧祇劫故。但随众生世界不同，所见所闻根欲性异，故示所行亦有差别。\n",
          "又是菩萨发心相者，有三种心微细之相。云何为三？一者、真心，无分别故；二者、方便心，自然遍行利益众生故；三者、业识心，微细起灭故。又是菩萨功德成满，于色究竟处，示一切世间最高大身。谓以一念相应慧，无明顿尽，名一切种智，自然而有不思议业，能现十方利益众生。\n",
          "问曰：虚空无边故，世界无边；世界无边故，众生无边；众生无边故，心行差别亦复无边。如是境界，不可分齐，难知难解。若无明断，无有心想，云何能了名一切种智？\n",
          "答曰：一切境界，本来一心，离于想念。以众生妄见境界，故心有分齐；以妄起想念，不称法性，故不能决了。诸佛如来离于见相，无所不遍，心真实故，即是诸法之性，自体显照一切妄法，有大智用无量方便，随诸众生所应得解，皆能开示种种法义，是故得名一切种智。\n",
          "又问曰：若诸佛有自然业，能现一切处利益众生者，一切众生若见其身，若睹神变，若闻其说，无不得利。云何世间多不能见？\n",
          "答曰：诸佛如来，法身平等，遍一切处，无有作意故，而说自然；但依众生心现。众生心者，犹如于镜，镜若有垢，色像不现。如是众生心若有垢，法身不现故。\n",
          "已说解释分。\n",
          "次说修行信心分。\n",
          "是中依未入正定众生，故说修行信心。何等信心？云何修行？略说信心有四种。云何为四？一者、信根本，所谓乐念真如法故；二者、信佛有无量功德，常念亲近、供养、恭敬，发起善根，愿求一切智故；三者、信法有大利益，常念修行诸波罗蜜故；四者、信僧能正修行自利利他，常乐亲近诸菩萨众，求学如实行故。\n",
          "修行有五门，能成此信。云何为五？一者、施门，二者、戒门，三者、忍门，四者、进门，五者、止观门。\n",
          "云何修行施门？若见一切来求索者，所有财物随力施与，以自舍悭贪，令彼欢喜。若见厄难，恐怖危逼，随己堪任，施与无畏。若有众生来求法者，随己能解，方便为说。不应贪求名利恭敬，唯念自利利他，回向菩提故。\n",
          "云何修行戒门？所谓不杀、不盗、不淫、不两舌、不恶口、不妄言、不绮语，远离贪、嫉、欺诈、谄曲、瞋恚、邪见。若出家者，为折伏烦恼故，亦应远离愦闹，常处寂静，修习少欲、知足、头陀等行，乃至小罪，心生怖畏，惭愧改悔，不得轻于如来所制禁戒。当护讥嫌，不令众生妄起过罪故。\n",
          "云何修行忍门？所谓应忍他人之恼，心不怀报，亦当忍于利、衰、毁、誉、称、讥、苦、乐等法故。\n",
          "云何修行进门？所谓于诸善事，心不懈退，立志坚强，远离怯弱。当念过去久远已来，虚受一切身心大苦，无有利益。是故应勤修诸功德，自利利他，速离众苦。复次，若人虽修行信心，以从先世来，多有重罪恶业障故，为邪魔诸鬼之所恼乱，或为世间事务种种牵缠，或为病苦所恼，有如是等众多障碍。是故应当勇猛精勤，昼夜六时，礼拜诸佛，诚心忏悔，劝请随喜，回向菩提，常不休废，得免诸障，善根增长故。\n",
          "云何修行止观门？所言止者，谓止一切境界相，随顺奢摩他观义故。所言观者，谓分别因缘生灭相，随顺毗钵舍那观义故。云何随顺？以此二义渐渐修习，不相舍离，双现前故。\n",
          "若修止者，住于静处，端坐正意；不依气息，不依形色，不依于空，不依地、水、火、风，乃至不依见、闻、觉、知。一切诸想，随念皆除，亦遣除想。以一切法本来无相，念念不生，念念不灭。亦不得随心外念境界，后以心除心。心若驰散，即当摄来住于正念。是正念者，当知唯心，无外境界，即复此心亦无自相，念念不可得。若从坐起，去来进止，有所施作，于一切时常念方便，随顺观察。久习淳熟，其心得住；以心住故，渐渐猛利，随顺得入真如三昧，深伏烦恼，信心增长，速成不退。唯除疑惑、不信、诽谤、重罪业障、我慢、懈怠，如是等人所不能入。\n",
          "复次，依是三昧故，则知法界一相。谓一切诸佛法身与众生身，平等无二，即名一行三昧。当知真如是三昧根本，若人修行，渐渐能生无量三昧。\n",
          "或有众生无善根力，则为诸魔外道鬼神之所惑乱。若于坐中现形恐怖，或现端正男女等相，当念唯心，境界则灭，终不为恼。或现天像、菩萨像，亦作如来像，相好具足。或说陀罗尼，或说布施、持戒、忍辱、精进、禅定、智慧，或说平等、空无相无愿、无怨无亲、无因无果，毕竟空寂，是真涅槃。或令人知宿命过去之事，亦知未来之事，得他心智，辩才无碍，能令众生贪著世间名利之事。又令使人数瞋数喜，性无常准。或多慈爱，多睡多病，其心懈怠。或卒起精进，后便休废，生于不信，多疑多虑。或舍本胜行，更修杂业，若著世事种种牵缠。亦能使人得诸三昧少分相似，皆是外道所得，非真三昧。或复令人，若一日、若二日、若三日，乃至七日，住于定中，得自然香美饮食，身心适悦，不饥不渴，使人爱著。或亦令人食无分齐，乍多乍少，颜色变异。以是义故，行者常应智慧观察，勿令此心堕于邪网。当勤正念，不取不著，则能远离是诸业障。应知外道所有三昧，皆不离见、爱、我慢之心，贪著世间名利恭敬故。\n",
          "真如三昧者，不住见相，不住得相，乃至出定，亦无懈慢，所有烦恼渐渐微薄。若诸凡夫，不习此三昧法，得入如来种性，无有是处。以修世间诸禅三昧，多起昧著，依于我见，系属三界，与外道共。若离善知识所护，则起外道见故。\n",
          "复次，精勤专心修学此三昧者，现世当得十种利益。云何为十？一者、常为十方诸佛菩萨之所护念；二者、不为诸魔恶鬼所能恐怖；三者、不为九十五种外道鬼神之所惑乱；四者、远离诽谤甚深之法，重罪业障渐渐微薄；五者、灭一切疑、诸恶觉观；六者、于如来境界，信得增长；七者、远离忧悔，于生死中勇猛不怯；八者、其心柔和，舍于憍慢，不为他人所恼；九者、虽未得定，于一切时一切境界处，则能减损烦恼，不乐世间；十者、若得三昧，不为外缘一切音声之所惊动。\n",
          "复次，若人唯修于止，则心沉没，或起懈怠，不乐众善，远离大悲，是故修观。修习观者，当观一切世间有为之法，无得久停，须臾变坏；一切心行，念念生灭，以是故苦。应观过去所念诸法，恍惚如梦；应观现在所念诸法，犹如电光；应观未来所念诸法，犹如于云，忽尔而起。应观世间一切有身，悉皆不净，种种秽污，无一可乐。如是当念一切众生，从无始世来，皆因无明所熏习故，令心生灭，已受一切身心大苦。现在即有无量逼迫，未来所苦亦无分齐，难舍难离，而不觉知。众生如是，甚为可愍。作此思维，即应勇猛立大誓愿：“愿令我心离分别故，遍于十方修行一切诸善功德，尽其未来，以无量方便救拔一切苦恼众生，令得涅槃第一义乐。”以起如是愿故，于一切时、一切处，所有众善，随己堪能，不舍修学，心无懈怠；唯除坐时，专念于止。若余一切，悉当观察应作、不应作。若行若住，若卧若起，皆应止、观俱行。所谓虽念诸法自性不生，而复即念因缘和合，善恶之业、苦乐等报，不失不坏；虽念因缘善恶业报，而亦即念性不可得。\n",
          "若修止者，对治凡夫住著世间，能舍二乘怯弱之见。若修观者，对治二乘不起大悲狭劣心过，远离凡夫不修善根。以此义故，是止、观二门，共相助成，不相舍离。若止、观不具，则无能入菩提之道。\n",
          "复次，众生初学是法，欲求正信，其心怯弱。以住于此娑婆世界，自畏不能常值诸佛，亲承供养，惧谓信心难可成就，意欲退者，当知如来有胜方便，摄护信心。谓以专意念佛因缘，随愿得生他方佛土，常见于佛，永离恶道。如修多罗说：“若人专念西方极乐世界阿弥陀佛，所修善根回向愿求生彼世界，即得往生。”常见佛故，终无有退；若观彼佛真如法身，常勤修习，毕竟得生，住正定故。\n",
          "已说修行信心分。\n",
          "次说劝修利益分。如是摩诃衍诸佛秘藏，我已总说。\n",
          "若有众生欲于如来甚深境界得生正信，远离诽谤，入大乘道，当持此论，思量修习，究竟能至无上之道。若人闻是法已，不生怯弱，当知此人定绍佛种，必为诸佛之所授记。假使有人能化三千大千世界满中众生令行十善，不如有人于一食顷正思此法，过前功德不可为喻。\n",
          "复次，若人受持此论，观察行，若一日一夜，所有功德无量无边，不可得说。假令十方一切诸佛，各于无量无边阿僧祇劫叹其功德，亦不能尽。何以故？谓法性功德无有尽故，此人功德亦复如是无有边际。其有众生，于此论中毁谤不信，所获罪报，经无量劫受大苦恼。是故众生但应仰信，不应诽谤，以深自害，亦害他人，断绝一切三宝之种。以一切如来皆依此法得涅槃故，一切菩萨因之修行入佛智故。当知过去菩萨已依此法得成净信，现在菩萨今依此法得成净信，未来菩萨当依此法得成净信，是故众生应勤修学。\n",
          "诸佛甚深广大义，我今随顺总持说，回此功德如法性，普利一切众生界。\n"
        ]
      },
      {
        "id": 4,
        "level": 2,
        "title": "简介",
        "brief": "",
        "media": "faith.mp3",
        "list": [],
        "page": ["全书分因缘分、立义分、解释分、修行信心分和劝修利益分五部分，把大乘如来藏思想和唯识说结合为一；阐明“一心”、“二门”、“三大”的佛教理论和“四信”、“五行”的修持方法。一心，即如来藏心。万法源出于此，包摄一切世间法和出世间法。二门，指心真如门（清净）和心生灭门（污染）。心真如门有离言、依言两种；心生灭门分流转、还灭二门。三大，谓体大、相大、用大。“体”即本体，又名真如，于中一切法平等，不增不减；“相”即形相，又名如来藏，具有无量善性功德；“用”即功用，谓由此产生一切善因善果，为修证菩提妙觉之所由。四信，指相信根本真如和佛、法、僧三宝。五行，即修持布施、持戒、忍辱、精进、止观五种德行。\n", "中心思想为论证“如来藏”（真如）与世界万物的关系和劝人信奉大乘佛教。认为如来藏由生灭心转，实则不生不灭与生灭和合，非一非异；世界万有都是“如来藏”的显现，因而提出“真如缘起”说。劝导人们深信真如佛性和佛、法、僧三宝，修持布施、持戒、忍辱、精进、止观等，以获解脱。\n", "由于此书结构严整，文义通顺，解行兼重，古今学人盛行传诵，视为大乘佛教入门之书。\n", "在中国，此论传习颇广。真谛和他弟子智恺以及隋代昙延、慧远等都各造疏记。天台宗智顗、三论宗吉藏的著述中也曾引用此论。据说玄奘从印度回国后，又将此论译成梵文传往印度。入宋以后，流传更盛，直至近世，佛教各宗无不以此论为入道的通途而加以传习。朝鲜现存有元晓、太贤、见澄的注疏多种；日本则有湛睿、圆应、亮典、即中、贯空、昙空、藤井玄珠、村上专精、望月信亨等人的章疏。（梁孝志）\n", "大乘起信论略述残卷\n", "大乘起信论略述残卷(40张)\n", "《 大乘起信论 》又略称《起信论》，是大乘佛教的概论之作，全文篇幅不长，只有一万一千字左右，但它结构严谨、析理清晰，是对隋唐佛教影响最大的一部论著。它的宗教神学思想代表着此后中国佛教发展的主流方向，为各家宗派所重视并吸收。\n", "关于真伪的问题，民国高僧虚云、印光等曾说过：\n", "法末之时，佛所说的法，都要灭的。先从《楞严经》灭起，其次就是《般舟三昧经》。如欧阳竟无居士以他的见解作《楞严百伪说》，来反对《楞严》。还有香港某法师说《华严》、《圆觉》、《法华》等经和《起信论》都是假的，这就是法末的现象。\n", "（选自虚云老和尚自述年谱。）\n", "接手书，知阁下卫道之心，极其真切。而彼欲为千古第一高人之地狱种子，极可怜悯也。《起信论》之伪，非倡于梁任公。乃任公承欧阳竟无之魔说，而据为定论，以显己之博学，而能甄别真伪也。欧阳竟无乃大我慢魔种。借弘法之名，以求名求利。其以《楞严》、《起信》为伪造者，乃欲迷无知无识之士大夫，以冀奉己为大法王也。其人借通相宗以傲慢古今。凡台贤诸古德所说，与彼魔见不合，则斥云放屁。而一般聪明人，以彼通相宗，群奉之以为善知识。相宗以二无我为主。彼唯怀一我见，绝无相宗无我气分。而魔媚之人，尚各相信，可哀也！\n", "印光法师文钞三编卷四 《复李觐丹居士书》\n"]
      },
      {
        "id": 5,
        "level": 2,
        "title": "影响与考证",
        "brief": "",
        "media": "faith.mp3",
        "list": [],
        "page": ["本论文字流畅、条理清晰，在论藏中较为平易近人，汉传佛教中很多宗派，例如华严宗、天台宗、禅宗、净土宗等皆受其影响，是真常唯心论的典型论著。有学者称，其“一心开二门”的理论指出心能从超越性及现实性的两面来生一切法，如此则较玄奘所传译的法相宗唯识学，有着更进一步的开展，能对清净法的根源有所交代\n。", "新儒家人士牟宗三，则借用了“一心开二门”的构造来说明其“两层存有论”的概念，心真如门对应物自身，心生灭门对应现象界，而二门最后还是归于一心。\n\n", "关于《大乘起信论》的著者、译者及其是否为来自印度佛教的学说，在佛教不同宗派间和学术界内，历来众说纷纭、争论不断。\n\n", "史料记载\n", "隋朝开皇十四年法经等著《众经目录》记载当时传说本论为真谛译，但是因为此论未见于真谛译经目录中，将它归属于疑惑部，此目录所记载的真谛译作除二则列为疑惑之外都记为在陈代所译。唐朝智昇《开元释教录》称隋朝《众经目录》将《大乘起信论》列入疑惑录是错误的。\n", "隋朝开皇十七年费长房著《历代三宝纪》引述了二篇真谛三藏译经目录，分属梁代与陈代，本论为梁代所译，时间为太清四年（公元550年），此说为《大唐内典录》及其后的译经目录所承袭，《历代三宝纪》提及了真谛弟子曹毘所作《真谛三藏历传》。唐朝道宣《续高僧传》引述了《真谛三藏历传》，其记载的真谛译经的部数及卷数，是《历代三宝纪》所引二篇目录的总和。\n", "马鸣菩萨的禅观法门由姚秦鸠摩罗什传译于《坐禅三昧经》之中，作为譬喻师的代表人物，时人以马鸣、龙树先后并举，鸠摩罗什所传禅法甚至被称为“宣马鸣所述”。隋朝净影慧远《大乘起信论义疏》记载，在《心论》、《杂心论》和《成实论》流行之后，马鸣菩萨依据《楞伽经》造《大乘起信论》。\n", "《开元释教录》引用了《续高僧传》的真谛传记，在《历代三宝纪》和《大唐内典录》的基础上，对真谛梁、陈二代译经目录进行了订正，并补充记载《大乘起信论》为马鸣所造。\n", "《历代三宝纪》提及慧恺在陈代于广州笔受《摄大乘论》，《续高僧传》有智恺投奔岭南协助真谛译经等的详细记载。现在流通的真谛译本前，有唐朝时附加的题为智恺所写《大乘起信论序》，记载此论为马鸣造真谛译，智恺执笔于承圣三年（公元554年），此说与唐朝《新译大乘起信论序》有关记载相同，《新译大乘起信论序》记载当时法相宗据《成唯识论》而“诽毁”《大乘起信论》。《开元释教录》将二序所记的承圣三年癸酉，更正为承圣二年癸酉。《大乘起信论序》记载的智恺助译事迹及史地要点与古说不同，现在的学术界对此序的译经记载一般不予采信。\n", "唐朝靖迈《古今译经图纪》引用了与《历代三宝纪》类似的真谛二代译经总录，含有《大乘起信论》，但没有提及每部经的具体译出时间，提到惠恺笔受，但未指明他于何时何地所受何经。唐朝法藏在《古今译经图纪》记载上基础上结合《大乘起信论序》等记载而自成一说。\n", "姚秦鸠摩罗什译《马鸣菩萨传》和元魏吉迦夜译《付法藏因缘传》属譬喻因缘部类，不提及马鸣之著述，这也引发后世怀疑，《大乘起信论》并不是由马鸣所造。唐代均正著《四论玄义》，其中认为此论是由地论师所造，非由马鸣所造。晚唐新罗珍嵩称《大乘起信论》依据《渐刹经》而造。\n\n", "中国撰述说\n", "日本学者中，最早提出质疑的是舟桥水哉，他在1906年著《俱舍哲学》中提出《大乘起信论》为中国撰述；望月信亨费时25年以上研究《大乘起信论》，他综合既往论文于1922年出版《大乘起信论之研究》，提出《历代三宝纪》的记述纯属杜撰，《法经录》所载则表示卓越的见识，本论依据了伪妄的《占察善恶业报经》，撰述者属地论宗相州南道派，由昙遵口述昙迁笔录而成 ；村上专精也发表论文认为，撰述者属于摄论宗，可能是隋文帝在京师召见过的九江道尼之类的人物，这些见解在日本兴起对《大乘起信论》作者的讨论。认定此论是在汉地写成的中国学者，有梁启超、欧阳竟无、吕澂、印顺、方东美、高振农等。\n", "吕澂根据《楞伽经》魏译本与刘宋译、唐译二本之间，有些地方存在由于根本教理分歧而导致的明显差异，认为这是出自菩提流支的误解，而《大乘起信论》于此等处完全同于魏译本，可断定《大乘起信论》是根据魏译《楞伽经》而写作，因而此论是在中国写成，并推测其可能出自修习“一行三昧”的禅宗四祖道信宗门之中。\n", "印顺法师认为，一意识论透过真谛传入中国，影响了《大乘起信论》，本论立心、意、意识三分，其中的意又分为：业识、转识、现识、智识、相续识，这与《瑜伽师地论·本地分》的五心说可能有对应关系，并与《解脱道论》的九心轮等可能也有着类似含义。最早传译“一行三昧”的是扶南三藏曼陀罗仙，通过对扶南相关经论和真谛三藏所译经论的特殊要点进行的研究，加上真谛有着在扶南游化多年的背景，印顺认为本论与玄奘新译的唯识学的不同之处，可能是扶南南传大乘佛教的特色。\n", "方东美认为此论是在中国写成的伪书，虽然在思想上属于《楞伽经》系统范围，但应是源自于真谛传译的《金七十论》的数论派哲学的偷天换日之作。\n", "印度撰述说\n\n", "但也有很多学者持相反看法，如前田慧云、境野黄洋、松本文三郎、羽溪了谛、常盘大定、林屋友次郎、铃木宗忠、宇井伯寿、平川彰，以及汤用彤、周叔迦等人，认为没有确切证据证明本论为中国人撰述，即便不是马鸣造真谛译，也应该维持此论由印度撰述传入中国翻译之隋朝古说。宇井伯寿在比较真谛译经的各种记录后，认为此论的确是由真谛译出，原本来自印度 。平川彰认为《大乘起信论》中“故”字的用法，近于梵文语法，与汉语不同，等理由支持它是由印度著作汉译而成 。\n"]
      }
    ]
  },
  {
    "id": 1017,
    "level": 1,
    "title": "维摩诘经",
    "brief": "后秦鸠摩罗什译",
    "media": "",
    "page": "",
    "sections": [
      {
        "id": 1,
        "level": 2,
        "title": "简介",
        "brief": "",
        "media": "",
        "list": [],
        "page": ["《维摩诘所说经》（梵语：विमलकीर्ति निर्देश सूत्र・vimalakīrti-nirdeśa-sūtra・标准藏语：དྲི་མ་མེད་པར་གྲགས་པས་བསྟན་པ)，一名《不可思议解脱法门经》，玄奘三藏译为《说无垢称经》。现存三译，以鸠摩罗什三藏所传之本，流通最广。\n", "本经基于般若空义阐扬大乘菩萨道，全经以在家居士维摩诘为中心人物，透过与文殊师利等人物共论佛法来宣扬大乘佛理，特别集中在不二法门上，梵文本提到的其中一个经题，就称作《消除种种两重对立》。\n", "在中国甘肃省的敦煌石窟中，有许多维摩诘的变经图画。本经以佛教文学经典著称于世，胡适称为“最美的佛典文学”。\n", "\n", "‘维摩诘’为鸠摩罗什的音译词，而后玄奘意译为‘无垢称’。维摩诘的梵语作Vimala-kīrti。维摩（天城体：विमल，Vimala）是清净、无垢，诘（天城体：कीर्ति，Kīrti；巴利语：Kitti）是名声、名望，合起来就是“净名”、“无垢称”。\n", "罗什所翻经名中之‘所说’在梵文为 “Nirdésa”，意在“解说”和“宣说”，英文应可翻译为 “EXPOUND”，而玄奘则就用‘说’字来翻译。\n"]
      },
      {
        "id": 2,
        "level": 2,
        "title": "经文",
        "brief": "",
        "media": "",
        "list": [
          {
            "id": 1,
            "level": 3,
            "title": "上卷",
            "brief": "",
            "media": "vimalak_1.mp3",
            "page": [
              "佛国品 第一卷\n",
              "如是我闻：一时，佛在毗耶离庵罗树园，与大比丘众八千人俱，菩萨三万二千，众所知识。大智本行，皆悉成就。诸佛威神之所建立，为护法城，受持正法；能师子吼，名闻十方；众人不请，友而安之；绍隆三宝，能使不绝；降伏魔怨，制诸外道，悉已清净，永离盖缠；心常安住，无碍解脱；念、定、总持，辩才不断；布施、持戒、忍辱、精进、禅定、智慧及方便力，无不具足；逮无所得，不起法忍；已能随顺，转不退轮；善解法相，知众生根；盖诸大众，得无所畏；功德智慧，以修其心；相好严身，色像第一，舍诸世间所有饰好；名称高远，踰于须弥；深信坚固，犹若金刚；法宝普照，而雨甘露；于众言音，微妙第一；深入缘起，断诸邪见，有无二边，无复余习；演法无畏，犹师子吼，其所讲说，乃如雷震，无有量，已过量；集众法宝，如海导师，了达诸法深妙之义；善知众生往来所趣及心所行；近无等等佛自在慧、十力、无畏、十八不共；关闭一切诸恶趣门，而生五道以现其身；为大医王，善疗众病，应病与药，令得服行；无量功德皆成就，无量佛土皆严净；其见闻者，无不蒙益；诸有所作，亦不唐捐；如是一切功德、皆悉具足，其名曰：等观菩萨、不等观菩萨、等不等观菩萨、定自在王菩萨、法自在王菩萨、法相菩萨、光相菩萨、光严菩萨、大严菩萨、宝积菩萨、辩积菩萨、宝手菩萨、宝印手菩萨、常举手菩萨、常下手菩萨、常惨菩萨、喜根菩萨、喜王菩萨、辩音菩萨、虚空藏菩萨、执宝炬菩萨、宝勇菩萨、宝见菩萨、帝网菩萨、明网菩萨、无缘观菩萨、慧积菩萨、宝胜菩萨、天王菩萨、坏魔菩萨、电德菩萨、自在王菩萨、功德相严菩萨、师子吼菩萨、雷音菩萨、山相击音菩萨、香象菩萨、白香象菩萨、常精进菩萨、不休息菩萨、妙生菩萨、华严菩萨、观世音菩萨、得大势菩萨、梵网菩萨、宝杖菩萨、无胜菩萨、严土菩萨、金髻菩萨、珠髻菩萨、弥勒菩萨、文殊师利法王子菩萨，如是等三万二千人。\n",
              "复有万梵天王尸弃等，从余四天下，来诣佛所，而为听法；复有万二千天帝，亦从余四天下，来在会坐；并余大威力诸天、龙神、夜叉、乾闼婆、阿修罗、迦楼罗、紧那罗、摩侯罗伽等，悉来会坐；诸比丘、比丘尼、优婆塞、优婆夷、俱来会坐。彼时佛与无量百千之众，恭敬围绕，而为说法，譬如须弥山王，显于大海，安处众宝师子之座，蔽于一切诸来大众。\n",
              "尔时，毗耶离城，有长者子，名曰宝积，与五百长者子，俱持七宝盖，来诣佛所，头面礼足，各以其盖共供养佛；佛之威神，令诸宝盖合成一盖，遍覆三千大千世界，而此世界广长之相，悉于中现；又此三千大千世界诸须弥山、雪山、目真邻陀山、摩诃目真邻陀山、香山、宝山、金山、黑山、铁围山、大铁围山，大海江河，川流泉源，及日月星辰，天宫龙宫，诸尊神宫，悉现于宝盖中；又十方诸佛，诸佛说法，亦现于宝盖中。尔时，一切大众，睹佛神力，叹未曾有！合掌礼佛，瞻仰尊颜，目不暂舍。长者子宝积，即于佛前，以偈颂曰：‘\n",
              "目净修广如青莲 心净已度诸禅定 久积净业称无量 导众以寂故稽首\n",
              "既见大圣以神变 普现十方无量土 其中诸佛演说法 于是一切悉见闻\n",
              "法王法力超群生 常以法财施一切 能善分别诸法相 于第一义而不动\n",
              "已于诸法得自在 是故稽首此法王 说法不有亦不无 以因缘故诸法生\n",
              "无我无造无受者 善恶之业亦不亡 始在佛树力降魔 得甘露灭觉道成\n",
              "已无心意无受行 而悉摧伏诸外道 三转法轮于大千 其轮本来常清净\n",
              "天人得道此为证 三宝于是现世间 以斯妙法济群生 一受不退常寂然\n",
              "度老病死大医王 当礼法海德无边 毁誉不动如须弥 于善不善等以慈\n",
              "心行平等如虚空 孰闻人宝不敬承 今奉世尊此微盖 于中现我三千界\n",
              "诸天龙神所居宫 乾闼婆等及夜叉 悉见世间诸所有 十力哀现是化变\n",
              "众睹希有皆叹佛 今我稽首三界尊 大圣法王众所归 净心观佛靡不欣\n",
              "各见世尊在其前 斯则神力不共法 佛以一音演说法 众生随类各得解\n",
              "皆谓世尊同其语 斯则神力不共法 佛以一音演说法 众生各各随所解\n",
              "普得受行获其利 斯则神力不共法 佛以一音演说法 或有恐畏或欢喜\n",
              "或生厌离或断疑 斯则神力不共法 稽首十力大精进 稽首已得无所畏\n",
              "稽首住于不共法 稽首一切大导师 稽首能断诸结缚 稽首已到于彼岸\n",
              "稽首能度诸世间 稽首永离生死道 悉知众生来去相 善于诸法得解脱\n",
              "不著世间如莲华 常善入于空寂行 达诸法相无挂碍 稽首如空无所依’\n",
              "尔时，长者子宝积说此偈已，白佛言：‘世尊！是五百长者子，皆已发阿耨多罗三藐三菩提心，愿闻得佛国土清净，唯愿世尊说诸菩萨净土之行。’佛言：‘善哉！宝积！乃能为诸菩萨，问于如来净土之行，谛听！谛听！善思念之！当为汝说。’于是宝积及五百长者子，受教而听。\n",
              "佛言：‘宝积！众生之类是菩萨佛土。所以者何？菩萨随所化众生而取佛土，随所调伏众生而取佛土，随诸众生应以何国入佛智慧而取佛土，随诸众生应以何国起菩萨根而取佛土。所以者何？菩萨取于净国，皆为饶益诸众生故。譬如有人，欲于空地，造立宫室，随意无碍，若于虚空，终不能成！菩萨如是，为成就众生故，愿取佛国，愿取佛国者，非于空也。’\n",
              "‘宝积当知，直心是菩萨净土，菩萨成佛时，不谄众生来生其国；深心是菩萨净土，菩萨成佛时，具足功德众生来生其国；大乘心是菩萨净土，菩萨成佛时，大乘众生来生其国；布施是菩萨净土，菩萨成佛时，一切能舍众生来生其国；持戒是菩萨净土，菩萨成佛时，行十善道满愿众生来生其国；忍辱是菩萨净土，菩萨成佛时，三十二相庄严众生来生其国；精进是菩萨净土，菩萨成佛时，勤修一切功德众生来生其国；禅定是菩萨净土，菩萨成佛时，摄心不乱众生来生其国；智慧是菩萨净土，菩萨成佛时，正定众生来生其国；四无量心是菩萨净土，菩萨成佛时，成就慈悲喜舍众生来生其国；四摄法是菩萨净土，菩萨成佛时，解脱所摄众生来生其国；方便是菩萨净土，菩萨成佛时，于一切法方便无碍众生来生其国；三十七道品是菩萨净土，菩萨成佛时，念处正勤神足根力觉道众生来生其国；回向心是菩萨净土，菩萨成佛时，得一切具足功德国土；说除八难是菩萨净土，菩萨成佛时，国土无有三恶八难；自守戒行不讥彼阙是菩萨净土，菩萨成佛时，国土无有犯禁之名；十善是菩萨净土，菩萨成佛时，命不中夭，大富梵行，所言诚谛；常以软语，眷属不离，善和斗讼。言必饶益，不嫉不恚，正见众生来生其国。如是宝积，菩萨随其直心，则能发行；随其发行，则得深心；随其深心，则意调伏；随意调伏，则如说行；随如说行，则能回向；随其回向，则有方便；随其方便，则成就众生；随成就众生，则佛土净；随佛土净，则说法净；随说法净，则智慧净；随智慧净，则其心净；随其心净，则一切功德净。是故宝积，若菩萨欲得净土，当净其心；随其心净，则佛土净。’\n",
              "尔时，舍利弗承佛威神作是念：若菩萨心净，则佛土净者，我世尊本为菩萨时，意岂不净，而是佛土不净若此？佛知其念，即告之言：‘于意云何？日月岂不净耶！而盲者不见。’对曰‘不也！世尊！是盲者过，非日月咎。’‘舍利弗！众生罪故，不见如来国土严净，非如来咎；舍利弗！我此土净，而汝不见。’\n",
              "尔时，螺髻梵王语舍利弗：‘勿作是念，谓此佛土以为不净，所以者何？我见释迦牟尼佛土清净，譬如自在天宫。’舍利弗言：‘我见此土丘陵坑坎，荆棘沙砾，土石诸山，秽恶充满。’螺髻梵王言：‘仁者心有高下，不依佛慧，故见此土为不净耳！舍利弗！菩萨于一切众生，悉皆平等，深心清净，依佛智慧，则能见此佛土清净。’\n",
              "于是佛以足指按地，即时三千大千世界，若干百千珍宝严饰，譬如宝庄严佛，无量功德宝庄严土，一切大众叹未曾有！而皆自见坐宝莲华。佛告舍利弗：‘汝且观是佛土严净？’舍利弗言：‘唯然，世尊！本所不见，本所不闻，今佛国土严净悉现。’佛语舍利弗：‘我佛国土，常净若此，为欲度斯下劣人故，示是众恶不净土耳！譬如诸天，共宝器食，随其福德，饭色有异；如是舍利弗，若人心净，便见此土功德庄严。’\n",
              "当佛现此国土严净之时，宝积所将五百长者子，皆得无生法忍，八万四千人皆发阿耨多罗三藐三菩提心。佛摄神足，于是世界，还复如故；求声闻乘，三万二千诸天及人，知有为法，皆悉无常，远尘离垢，得法眼净；八千比丘，不受诸法，漏尽意解。\n",
              "\n",
              "方便品第二\n",
              "尔时，毗耶离大城中，有长者名维摩诘，已曾供养无量诸佛，深植善本，得无生忍；辩才无碍，游戏神通，逮诸总持；获无所畏，降魔劳怨；入深法门，善于智度，通达方便，大愿成就；明了众生心之所趣，又能分别诸根利钝，久于佛道，心已纯淑，决定大乘；诸有所作，能善思量；住佛威仪，心大如海，诸佛咨嗟！弟子、释、梵、世主所敬。欲度人故，以善方便，居毗耶离；资财无量，摄诸贫民；奉戒清净，摄诸毁禁；以忍调行，摄诸恚怒；以大精进，摄诸懈怠；一心禅寂，摄诸乱意；以决定慧，摄诸无智；虽为白衣，奉持沙门清净律行；虽处居家，不著三界；示有妻子，常修梵行；现有眷属，常乐远离；虽服宝饰，而以相好严身；虽复饮食，而以禅悦为味；若至博奕戏处，辄以度人；受诸异道，不毁正信；虽明世典，常乐佛法；一切见敬，为供养中最；执持正法，摄诸长幼；一切治生谐偶，虽获俗利，不以喜悦；游诸四衢，饶益众生；入治政法，救护一切；入讲论处，导以大乘；入诸学堂，诱开童蒙；入诸淫舍，示欲之过；入诸酒肆，能立其志；若在长者，长者中尊，为说胜法；若在居士，居士中尊，断其贪著；若在刹利，刹利中尊，教以忍辱；若在婆罗门，婆罗门中尊，除其我慢；若在大臣，大臣中尊，教以正法；若在王子，王子中尊，示以忠孝；若在内官，内官中尊，化正宫女；若在庶民，庶民中尊，令兴福力；若在梵天，梵天中尊，诲以胜慧；若在帝释，帝释中尊，示现无常；若在护世，护世中尊，护诸众生。长者维摩诘，以如是等无量方便饶益众生。\n",
              "其以方便，现身有疾。以其疾故，国王大臣、长者居士、婆罗门等，及诸王子，并余官属，无数千人，皆往问疾。其往者，维摩诘因以身疾，广为说法：‘诸仁者！是身无常、无强、无力、无坚、速朽之法，不可信也！为苦、为恼，众病所集，诸仁者！如此身，明智者所不怙；是身如聚沫，不可撮摩；是身如泡，不可久立；是身如焰，从渴爱生；是身如芭蕉，中无有坚；是身如幻，从颠倒起；是身如梦，为虚妄见；是身如影，从业缘现；是身如响，属诸因缘；是身如浮云，须臾变灭；是身如电，念念不住；是身无主，为如地；是身无我，为如火；是身无寿，为如风；是身无人，为如水；是身不实，四大为家；是身为空，离我我所；是身无知，如草木瓦砾；是身无作，风力所转；是身不净，秽恶充满；是身为虚伪，虽假以澡浴衣食，必归磨灭；是身为灾，百一病恼；是身如丘井，为老所逼；是身无定，为要当死；是身如毒蛇、如怨贼、如空聚、阴界诸入所共合成。’\n",
              "‘诸仁者！此可患厌，当乐佛身，所以者何？佛身者即法身也；从无量功德智慧生，从戒、定、慧、解脱、解脱知见生，从慈、悲、喜、舍生，从布施、持戒、忍辱、柔和、勤行精进、禅定、解脱、三昧、多闻、智慧诸波罗蜜生，从方便生，从六通生，从三明生，从三十七道品生，从止观生，从十力、四无所畏、十八不共法生，从断一切不善法集一切善法生，从真实生，从不放逸生；从如是无量清净法，生如来身，诸仁者！欲得佛身，断一切众生病者，当发阿耨多罗三藐三菩提心。’\n",
              "如是长者维摩诘，为问诸病者，如应说法，令无数千人皆发阿耨多罗三藐三菩提心。\n",
              "\n",
              "弟子品第三\n",
              "尔时，长者维摩诘，自念：寝疾于床，世尊大慈，宁不垂愍？\n",
              "佛知其意，即告舍利弗：‘汝行诣维摩诘问疾。’舍利弗白佛言：‘世尊！我不堪任诣彼问疾。所以者何？忆念我昔，曾于林中宴坐树下，时维摩诘来谓我言：“唯，舍利弗！不必是坐，为宴坐也；夫宴坐者，不于三界现身意，是为宴坐；不起灭定而现诸威仪，是为宴坐；不舍道法而现凡夫事，是为宴坐；心不住内亦不在外，是为宴坐；于诸见不动，而修行三十七道品，是为宴坐；不断烦恼而入涅槃，是为宴坐；若能如是坐者，佛所印可。”时我，世尊！闻说是语，默然而止，不能加报！故我不任诣彼问疾。’\n",
              "佛告大目犍连：‘汝行诣维摩诘问疾。’目连白佛言：‘世尊！我不堪任诣彼问疾。所以者何？忆念我昔入毗耶离大城，于里巷中为诸居士说法。时维摩诘来谓我言：“唯，大目连！为白衣居士说法，不当如仁者所说。夫说法者，当如法说；法无众生，离众生垢故；法无有我，离我垢故；法无寿命，离生死故；法无有人，前后际断故；法常寂然，灭诸相故；法离于相，无所缘故；法无名字，言语断故；法无有说，离觉观故；法无形相，如虚空故；法无戏论，毕竟空故；法无我所，离我所故；法无分别，离诸识故；法无有比，无相待故；法不属因，不在缘故；法同法性，入诸法故；法随于如，无所随故；法住实际，诸边不动故；法无动摇，不依六尘故；法无去来，常不住故；法顺空，随无相，应无作；法离好丑，法无增损，法无生灭，法无所归；法过眼耳鼻舌身心；法无高下，法常住不动，法离一切观行。唯，大目连！法相如是，岂可说乎？夫说法者，无说无示；其听法者，无闻无得，譬如幻士，为幻人说法，当建是意，而为说法。当了众生根有利钝；善于知见无所挂碍；以大悲心赞于大乘，念报佛恩不断三宝，然后说法。”维摩诘说是法时，八百居士，发阿耨多罗三藐三菩提心。我无此辩，是故不任诣彼问疾。’\n",
              "佛告大迦叶：‘汝行诣维摩诘问疾。’迦叶白佛言：‘世尊！我不堪任诣彼问疾。所以者何？忆念我昔，于贫里而行乞，时维摩诘来谓我言：“唯，大迦叶！有慈悲心而不能普，舍豪富，从贫乞，迦叶！住平等法，应次行乞食；为不食故，应行乞食；为坏和合相故，应取揣食；为不受故，应受彼食；以空聚相，入于聚落；所见色与盲等，所闻声与响等，所嗅香与风等，所食味不分别，受诸触如智证，知诸法如幻相；无自性，无他性；本自不然，今则无灭。迦叶！若能不舍八邪，入八解脱，以邪相入正法；以一食施一切，供养诸佛，及众贤圣，然后可食；如是食者，非有烦恼，非离烦恼；非入定意，非起定意；非住世间，非住涅槃。其有施者，无大福，无小福；不为益，不为损，是为正入佛道，不依声闻。迦叶！若如是食，为不空食人之施也。”时我，世尊！闻说是语，得未曾有，即于一切菩萨，深起敬心，复作是念：斯有家名，辩才智慧乃能如是！其谁不发阿耨多罗三藐三菩提心？我从是来，不复劝人以声闻辟支佛行。是故不任诣彼问疾。’\n",
              "佛告须菩提：‘汝行诣维摩诘问疾。’须菩提白佛言：‘世尊！我不堪任诣彼问疾。所以者何？忆念我昔，入其舍，从乞食，时维摩诘取我钵，盛满饭，谓我言：“唯，须菩提！若能于食等者，诸法亦等，诸法等者，于食亦等；如是行乞，乃可取食。若须菩提不断淫怒痴，亦不与俱；不坏于身，而随一相；不灭痴爱，起于解脱；以五逆相而得解脱，亦不解不缚；不见四谛，非不见谛；非得果，非不得果；非凡夫，非离凡夫法；非圣人，非不圣人；虽成就一切法，而离诸法相，乃可取食。若须菩提不见佛，不闻法，彼外道六师：富兰那迦叶、末伽梨拘赊梨子、删阇夜毗罗胝子、阿耆多翅舍钦婆罗、迦罗鸠驮迦旃延、尼犍陀若提子等，是汝之师。因其出家，彼师所堕，汝亦随堕，乃可取食。若须菩提入诸邪见，不到彼岸；住于八难，不得无难；同于烦恼，离清净法；汝得无诤三昧，一切众生亦得是定；其施汝者，不名福田；供养汝者，堕三恶道；为与众魔共一手作诸劳侣，汝与众魔，及诸尘劳，等无有异；于一切众生而有怨心，谤诸佛、毁于法，不入众数，终不得灭度，汝若如是，乃可取食。”时我，世尊！闻此茫然，不识是何言？不知以何答？便置钵欲出其舍。维摩诘言：“唯，须菩提！取钵勿惧。于意云何？如来所作化人，若以是事诘，宁有惧不？”我言：“不也。”维摩诘言：“一切诸法，如幻化相，汝今不应有所惧也。所以者何？一切言说，不离是相；至于智者，不著文字，故无所惧。何以故？文字性离，无有文字，是则解脱；解脱相者，则诸法也。”维摩诘说是法时，二百天子得法眼净，故我不任诣彼问疾。’\n",
              "佛告富楼那弥多罗尼子：‘汝行诣维摩诘问疾。’富楼那白佛言：‘世尊！我不堪任诣彼问疾。所以者何？忆念我昔于大林中，在一树下，为诸新学比丘说法。时维摩诘来谓我言：“唯，富楼那！先当入定，观此人心，然后说法。无以秽食置于宝器，当知是比丘心之所念，无以琉璃同彼水精。汝不能知众生根源，无得发起以小乘法。彼自无疮，勿伤之也；欲行大道，莫示小径；无以大海，内于牛迹；无以日光，等彼萤火。富楼那！此比丘久发大乘心，中忘此意，如何以小乘法而教导之？我观小乘智慧微浅，犹如盲人，不能分别一切众生根之利钝。”时，维摩诘即入三昧，令此比丘自识宿命，曾于五百佛所植众德本，回向阿耨多罗三藐三菩提，即时豁然，还得本心。于是诸比丘稽首礼维摩诘足。时维摩诘因为说法，于阿耨多罗三藐三菩提，不复退转。我念声闻不观人根，不应说法，是故不任诣彼问疾。’\n",
              "佛告摩诃迦旃延：‘汝行诣维摩诘问疾。’迦旃延白佛言：‘世尊！我不堪任诣彼问疾。所以者何？忆念昔者，佛为诸比丘略说法要，我即于后，敷演其义，谓无常义、苦义、空义、无我义、寂灭义。时维摩诘来谓我言：“唯，迦旃延！无以生灭心行，说实相法。迦旃延！诸法毕竟不生不灭，是无常义；五受阴，通达空无所起，是苦义；诸法究竟无所有，是空义；于我无我而不二，是无我义；法本不然，今则无灭，是寂灭义。”说是法时，彼诸比丘心得解脱。故我不任诣彼问疾。’\n",
              "佛告阿那律：‘汝行诣维摩诘问疾。’阿那律白佛言：‘世尊！我不堪任诣彼问疾。所以者何？忆念我昔于一处经行，时有梵王，名曰严净，与万梵俱，放净光明，来诣我所，稽首作礼问我言：“几何阿那律天眼所见？”我即答言：“仁者！吾见此释迦牟尼佛土三千大千世界，如观掌中庵摩勒果。”时维摩诘来谓我言：“唯，阿那律！天眼所见，为作相耶？无作相耶？假使作相，则与外道五通等；若无作相，即是无为，不应有见。”世尊！我时默然。彼诸梵闻其言，得未曾有！即为作礼而问曰：“世孰有真天眼者？”维摩诘言：“有佛世尊，得真天眼，常在三昧，悉见诸佛国，不以二相。”于是严净梵王及其眷属五百梵天，皆发阿耨多罗三藐三菩提心，礼维摩诘足已，忽然不现！故我不任诣彼问疾。’\n",
              "佛告优波离：‘汝行诣维摩诘问疾。’优波离白佛言：‘世尊！我不堪任诣彼问疾。所以者何？忆念昔者，有二比丘犯律行，以为耻，不敢问佛，来问我言：“唯，优波离！我等犯律，诚以为耻，不敢问佛，愿解疑悔，得免斯咎！”我即为其如法解说；时维摩诘来谓我言：“唯，优波离！无重增此二比丘罪！当直除灭，勿扰其心。所以者何？彼罪性不在内，不在外，不在中间，如佛所说。心垢故众生垢，心净故众生净。心亦不在内，不在外，不在中间，如其心然，罪垢亦然，诸法亦然，不出于如。如优波离，以心相得解脱时，宁有垢不？”我言：“不也。”维摩诘言：“一切众生，心相无垢，亦复如是。唯，优波离！妄想是垢，无妄想是净；颠倒是垢，无颠倒是净；取我是垢，不取我是净。优波离！一切法生灭不住，如幻如电，诸法不相待，乃至一念不住；诸法皆妄见，如梦如焰，如水中月，如镜中像，以妄想生。其知此者，是名奉律；其知此者，是名善解。”于是二比丘言：“上智哉！是优波离所不能及，持律之上而不能说。”我答言：“自舍如来，未有声闻及菩萨，能制其乐说之辩，其智慧明达，为若此也！”时二比丘疑悔即除，发阿耨多罗三藐三菩提心，作是愿言：“令一切众生皆得是辩。”故我不任诣彼问疾。’\n",
              "佛告罗侯罗：‘汝行诣维摩诘问疾。’罗侯罗白佛言：‘世尊！我不堪任诣彼问疾。所以者何？忆念昔时，毗耶离诸长者子来诣我所，稽首作礼，问我言：“唯，罗侯罗！汝佛之子，舍转轮王位，出家为道。其出家者，有何等利？”我即如法为说出家功德之利。时维摩诘来谓我言：“唯，罗侯罗！不应说出家功德之利，所以者何？无利无功德，是为出家；有为法者，可说有利有功德。夫出家者，为无为法，无为法中，无利无功德。罗侯罗！出家者，无彼无此，亦无中间；离六十二见，处于涅槃；智者所受，圣所行处；降伏众魔，度五道，净五眼，得五力，立五根；不恼于彼，离众杂恶；摧诸外道，超越假名；出淤泥，无系著；无我所，无所受；无扰乱，内怀喜；护彼意，随禅定，离众过。若能如是，是真出家。”于是维摩诘语诸长者子：“汝等于正法中，宜共出家，所以者何？佛世难值！”诸长者子言：“居士！我闻佛言，父母不听，不得出家。”维摩诘言：“然，汝等便发阿耨多罗三藐三菩提心，是即出家，是即具足。”尔时，三十二长者子，皆发阿耨多罗三藐三菩提心，故我不任诣彼问疾。’\n",
              "佛告阿难：‘汝行诣维摩诘问疾。’阿难白佛言：‘世尊！我不堪任诣彼问疾。所以者何？忆念昔时，世尊身小有疾，当用牛乳，我即持钵，诣大婆罗门家门下立。时维摩诘来谓我言：“唯，阿难！何为晨朝，持钵住此？”我言：“居士！世尊身小有疾，当用牛乳，故来至此。”维摩诘言：“止止！阿难！莫作是语！如来身者，金刚之体，诸恶已断，众善普会，当有何疾？当有何恼？默往阿难，勿谤如来，莫使异人闻此粗言；无令大威德诸天，及他方净土诸来菩萨得闻斯语。阿难！转轮圣王，以少福故，尚得无病，岂况如来无量福会普胜者哉！行矣，阿难！勿使我等受斯耻也。外道、梵志，若闻此语，当作是念：何名为师？自疾不能救，而能救诸疾人？可密速去，勿使人闻。当知，阿难！诸如来身，即是法身，非思欲身。佛为世尊，过于三界；佛身无漏，诸漏已尽；佛身无为，不堕诸数。如此之身，当有何疾？时我，世尊！实怀惭愧，得无近佛而谬听耶！即闻空中声曰：“阿难！如居士言。但为佛出五浊恶世，现行斯法，度脱众生。行矣，阿难！取乳勿惭。”世尊！维摩诘智慧辩才，为若此也，是故不任诣彼问疾。”\n",
              "如是五百大弟子，各各向佛说其本缘，称述维摩诘所言，皆曰：‘不任诣彼问疾。’\n",
              "\n",
              "菩萨品第四\n",
              "于是佛告弥勒菩萨：‘汝行诣维摩诘问疾。’弥勒白佛言：‘世尊！我不堪任诣彼问疾。所以者何？忆念我昔，为兜率天王及其眷属，说不退转地之行，时维摩诘来谓我言：“弥勒！世尊授仁者记，一生当得阿耨多罗三藐三菩提，为用何生，得受记乎？过去耶？未来耶？现在耶？若过去生，过去生已灭；若未来生，未来生未至；若现在生，现在生无住，如佛所说。比丘，汝今即时，亦生亦老亦灭。若以无生得受记者，无生即是正位，于正位中，亦无受记，亦无得阿耨多罗三藐三菩提，云何弥勒受一生记乎？为从如生得受记耶？为从如灭得受记耶？若以如生得受记者，如无有生；若以如灭得受记者，如无有灭。一切众生皆如也，一切法亦如也，众圣贤亦如也，至于弥勒亦如也。若弥勒得受记者，一切众生亦应受记，所以者何？夫如者，不二不异，若弥勒得阿耨多罗三藐三菩提者，一切众生皆亦应得，所以者何？一切众生即菩提相。若弥勒得灭度者，一切众生亦当灭度，所以者何？诸佛知一切众生毕竟寂灭，即涅槃相，不复更灭。是故弥勒无以此法诱诸天子，实无发阿耨多罗三藐三菩提心者，亦无退者。弥勒！当令此诸天子，舍于分别菩提之见，所以者何？菩提者不可以身得，不可以心得；寂灭是菩提，灭诸相故；不观是菩提，离诸缘故；不行是菩提，无忆念故；断是菩提，舍诸见故；离是菩提，离诸妄想故；障是菩提，障诸愿故；不入是菩提，无贪著故；顺是菩提，顺于如故；住是菩提，住法性故；至是菩提，至实际故；不二是菩提，离意法故；等是菩提，等虚空故；无为是菩提，无生住灭故；知是菩提，了众生心行故；不会是菩提，诸入不会故；不合是菩提，离烦恼习故；无处是菩提，无形色故；假名是菩提，名字空故。如化是菩提，无取舍故；无乱是菩提，常自静故；善寂是菩提，性清净故；无取是菩提，离攀缘故；无异是菩提，诸法等故；无比是菩提，无可喻故；微妙是菩提，诸法难知故。”世尊！维摩诘说是法时，二百天子得无生法忍。故我不任诣彼问疾。’\n",
              "佛告光严童子：‘汝行诣维摩诘问疾。’光严白佛言：‘世尊！我不堪任诣彼问疾。所以者何？忆念我昔出毗耶离大城，时维摩诘方入城，我即为作礼而问言：“居士从何所来？”答我言：“吾从道场来。”我问：“道场者何所是？”答曰：“直心是道场，无虚假故；发行是道场，能办事故；深心是道场，增益功德故；菩提心是道场，无错谬故；布施是道场，不望报故；持戒是道场，得愿具故；忍辱是道场，于诸众生心无碍故；精进是道场，不懈退故；禅定是道场，心调柔故；智慧是道场，现见诸法故；慈是道场，等众生故；悲是道场，忍疲苦故；喜是道场，悦乐法故；舍是道场，憎爱断故；神通是道场，成就六通故；解脱是道场，能背舍故；方便是道场，教化众生故；四摄是道场，摄众生故；多闻是道场，如闻行故；伏心是道场，正观诸法故；三十七品是道场，舍有为法故；四谛是道场，不诳世间故；缘起是道场，无明乃至老死皆无尽故；诸烦恼是道场，知如实故；众生是道场，知无我故；一切法是道场，知诸法空故；降魔是道场，不倾动故；三界是道场，无所趣故；师子吼是道场，无所畏故；力、无畏、不共法是道场，无诸过故；三明是道场，无余碍故；一念知一切法是道场，成就一切智故。如是，善男子！菩萨若应诸波罗蜜，教化众生，诸有所作，举足下足，当知皆从道场来，住于佛法矣！”说是法时，五百天人皆发阿耨多罗三藐三菩提心，故我不任诣彼问疾。’\n",
              "佛告持世菩萨：‘汝行诣维摩诘问疾。’持世白佛言：‘世尊！我不堪任诣彼问疾。所以者何？忆念我昔，住于静室，时魔波旬，从万二千天女，状如帝释，鼓乐弦歌，来诣我所。与其眷属，稽首我足，合掌恭敬，于一面立。我意谓是帝释，而语之言：“善来憍尸迦！虽福应有，不当自恣。当观五欲无常，以求善本，于身命财而修坚法。”即语我言：“正士！受是万二千天女，可备扫洒。”我言：“憍尸迦！无以此非法之物要我沙门释子，此非我宜。”所言未讫，时维摩诘来谓我言：“非帝释也，是为魔来娆固汝耳！”即语魔言：“是诸女等，可以与我，如我应受。”魔即惊惧，念维摩诘：“将无恼我？”欲隐形去，而不能隐；尽其神力，亦不得去。即闻空中声曰：“波旬以女与之，乃可得去。”魔以畏故，俯仰而与。尔时，维摩诘语诸女言：“魔以汝等与我，今汝皆当发阿耨多罗三藐三菩提心。”即随所应而为说法，令发道意。复言：“汝等已发道意，有法乐可以自娱，不应复乐五欲乐也。”天女即问：“何谓法乐？”答言：“乐常信佛，乐欲听法，乐供养众，乐离五欲；乐观五阴如怨贼，乐观四大如毒蛇，乐观内入如空聚；乐随护道意，乐饶益众生，乐敬养师；乐广行施，乐坚持戒，乐忍辱柔和，乐勤集善根，乐禅定不乱，乐离垢明慧；乐广菩提心，乐降伏众魔，乐断诸烦恼，乐净佛国土，乐成就相好故，修诸功德，乐庄严道场；乐闻深法不畏；乐三脱门，不乐非时；乐近同学，乐于非同学中，心无恚碍；乐将护恶知识，乐亲近善知识；乐心喜清净，乐修无量道品之法，是为菩萨法乐。”于是波旬告诸女言：“我欲与汝俱还天宫。”诸女言：“以我等与此居士，有法乐，我等甚乐，不复乐五欲乐也。”魔言：“居士可舍此女？一切所有施于彼者，是为菩萨。”维摩诘言：“我已舍矣！汝便将去，令一切众生得法愿具足。”于是诸女问维摩诘：“我等云何，止于魔宫？”维摩诘言：“诸姊！有法门名无尽灯，汝等当学。无尽灯者，譬如一灯，然百千灯，冥者皆明，明终不尽。如是诸姊！夫一菩萨开导百千众生，令发阿耨多罗三藐三菩提心，于其道意亦不灭尽，随所说法，而自增益一切善法，是名无尽灯也。汝等虽住魔宫，以是无尽灯，令无数天子天女，发阿耨多罗三藐三菩提心者，为报佛恩，亦大饶益一切众生。”尔时，天女头面礼维摩诘足，随魔还宫，忽然不现。世尊！维摩诘有如是自在神力，智慧辩才，故我不任诣彼问疾。’\n",
              "佛告长者子善德：‘汝行诣维摩诘问疾。’善德向佛言：‘世尊！我不堪任诣彼问疾。所以者何？忆念我昔，自于父舍，设大施会，供养一切沙门婆罗门，及诸外道贫穷下贱孤独乞人。期满七日，时维摩诘，来入会中，谓我言：“长者子！夫大施会不当如汝所设，当为法施之会，何用是财施会为？”我言：“居士！何谓法施之会？”“法施会者，无前无后，一时供养一切众生，是名法施之会。”曰：“何谓也？”谓以菩提，起于慈心；以救众生，起大悲心；以持正法，起于喜心；以摄智慧，行于舍心；以摄悭贪，起檀波罗蜜；以化犯戒，起尸罗波罗蜜；以无我法，起羼提波罗蜜；以离身心相，起毗梨耶波罗蜜；以菩提相，起禅波罗蜜；以一切智，起般若波罗蜜。教化众生，而起于空；不舍有为法，而起无相；示现受生，而起无作；护持正法，起方便力；以度众生，起四摄法；以敬事一切，起除慢法；于身命财，起三坚法；于六念中，起思念法；于六和敬，起质直心；正行善法，起于净命；心净欢喜，起近贤圣；不憎恶人，起调伏心；以出家法，起于深心；以如说行，起于多闻；以无诤法，起空闲处；趣向佛慧，起于宴坐；解众生缚，起修行地；以具相好，及净佛土，起福德业；知一切众生心念，如应说法，起于智业；知一切法，不取不舍，入一相门，起于慧业；断一切烦恼、一切障碍、一切不善法，起一切善业；以得一切智慧、一切善法，起于一切助佛道法。如是善男子，是为法施之会。若菩萨住是法施会者，为大施主，亦为一切世间福田。世尊！维摩诘说是法时，婆罗门众中二百人，皆发阿耨多罗三藐三菩提心。我时心得清净，叹未曾有！稽首礼维摩诘足，即解璎珞价值百千而以上之，不肯取。我言：“居士愿必纳受，随意所与。”维摩诘乃受璎珞，分作二分，持一分施此会中一最下乞人，持一分奉彼难胜如来。一切众会皆见光明国土难胜如来，又见珠璎在彼佛上变成四柱宝台，四面严饰，不相障蔽。时维摩诘现神变已，又作是言：“若施主等心施一最下乞人，犹如如来福田之相，无所分别，等于大悲，不求果报，是则名曰具足法施。”城中一最下乞人，见是神力，闻其所说，皆发阿耨多罗三藐三菩提心，故我不任诣彼问疾。’\n",
              "如是诸菩萨各各向佛说其本缘，称述维摩诘所言，皆曰：‘不任诣彼问疾。’\n"
            ]
          },
          {
            "id": 2,
            "level": 3,
            "title": "中卷",
            "brief": "",
            "media": "vimalak_2.mp3",
            "page": [
              "文殊师利问疾品第五\n",
              "尔时，佛告文殊师利：‘汝行诣维摩诘问疾。’文殊师利白佛言：‘世尊！彼上人者，难为詶对。深达实相，善说法要，辩才无滞，智慧无碍；一切菩萨法式悉知，诸佛秘藏无不得入；降伏众魔，游戏神通，其慧方便，皆已得度。虽然，当承佛圣旨，诣彼问疾。’于是众中诸菩萨大弟子，释梵四天王等，咸作是念：今二大士，文殊师利、维摩诘共谈，必说妙法。即时八千菩萨，五百声闻，百千天人，皆欲随从。于是文殊师利与诸菩萨大弟子众，及诸天人恭敬围绕，入毗耶离大城。\n",
              "尔时，长者维摩诘心念：‘今文殊师利，与大众俱来。’即以神力，空其室内，除去所有，及诸侍者；唯置一床，以疾而卧。\n",
              "文殊师利，既入其舍，见其室空，无诸所有，独寝一床。\n",
              "时维摩诘言：‘善来，文殊师利！不来相而来，不见相而见。’\n",
              "文殊师利言：‘如是！居士！若来已，更不来；若去已，更不去。所以者何？来者无所从来，去者无所至，所可见者，更不可见。且置是事，居士！是疾宁可忍不？疗治有损，不至增乎！世尊殷勤，致问无量，居士是疾，何所因起？其生久如？当云何灭？’\n",
              "维摩诘言：‘从痴有爱，则我病生；以一切众生病，是故我病；若一切众生得不病者，则我病灭。所以者何？菩萨为众生故入生死，有生死则有病；若众生得离病者，则菩萨无复病。譬如长者，唯有一子，其子得病，父母亦病。若子病愈，父母亦愈。菩萨如是，于诸众生，爱之若子；众生病则菩萨病，众生病愈，菩萨亦愈。又言是疾，何所因起？菩萨疾者，以大悲起。’\n",
              "文殊师利言：‘居士此室，何以空无侍者？’维摩诘言：‘诸佛国土，亦复皆空。’又问：‘以何为空？’答曰：‘以空空。’又问：‘空何用空？’答曰：‘以无分别空故空。’又问：‘空可分别耶？’答曰：‘分别亦空。’又问：‘空当于何求？’答曰：‘当于六十二见中求。’又问：‘六十二见当于何求？’答曰：‘当于诸佛解脱中求。’又问：‘诸佛解脱当于何求？’答曰：‘当于一切众生心行中求。又仁所问：何无侍者？一切众魔，及诸外道，皆吾侍也。所以者何？众魔者乐生死，菩萨于生死而不舍；外道者乐诸见，菩萨于诸见而不动。’\n",
              "文殊师利言：‘居士所疾，为何等相？’维摩诘言：‘我病无形不可见。’又问：‘此病身合耶？心合耶？’答曰：‘非身合，身相离故；亦非心合，心如幻故。’又问：‘地大、水大、火大、风大，于此四大，何大之病？’答曰：‘是病非地大，亦不离地大；水火风大，亦复如是。而众生病，从四大起，以其有病，是故我病。’\n",
              "尔时，文殊师利问维摩诘言：‘菩萨应云何慰喻有疾菩萨？’维摩诘言：‘说身无常，不说厌离于身；说身有苦，不说乐于涅槃；说身无我，而说教导众生；说身空寂，不说毕竟寂灭；说悔先罪，而不说入于过去；以己之疾，愍于彼疾；当识宿世无数劫苦，当念饶益一切众生；忆所修福，念于净命，勿生忧恼，常起精进；当作医王，疗治众病。菩萨应如是慰喻有疾菩萨，令其欢喜。’\n",
              "文殊师利言：‘居士！有疾菩萨云何调伏其心？’\n",
              "维摩诘言：‘有疾菩萨，应作是念：今我此病，皆从前世妄想颠倒诸烦恼生，无有实法，谁受病者！所以者何？四大合故，假名为身；四大无主，身亦无我；又此病起，皆由著我。是故于我，不应生著。既知病本，即除我想及众生想。当起法想，应作是念：“但以众法，合成此身；起唯法起，灭唯法灭。又此法者，各不相知，起时不言我起，灭时不言我灭。”彼有疾菩萨，为灭法想，当作是念：此法想者，亦是颠倒，颠倒者即是大患，我应离之。云何为离？离我我所。云何离我我所？谓离二法。云何离二法？谓不念内外诸法行于平等。云何平等？谓我等涅槃等。所以者何？我及涅槃，此二皆空。以何为空？但以名字故空。如此二法，无决定性，得是平等；无有余病，唯有空病；空病亦空。是有疾菩萨，以无所受而受诸受，未具佛法，亦不灭受而取证也。’\n",
              "‘设身有苦，念恶趣众生，起大悲心，我既调伏，亦当调伏一切众生；但除其病，而不除法，为断病本而教导之。何谓病本？谓有攀缘，从有攀缘，则为病本。何所攀缘？谓之三界。云何断攀缘？以无所得，若无所得，则无攀缘。何谓无所得？谓离二见。何谓二见？谓内见外见，是无所得。文殊师利！是为有疾菩萨调伏其心，为断老病死苦，是菩萨菩提。若不如是，已所修治，为无慧利。譬如胜怨，乃可为勇。如是兼除老病死者，菩萨之谓也。’\n",
              "‘彼有疾菩萨，复应作是念：如我此病，非真非有，众生病亦非真非有。作是观时，于诸众生若起爱见大悲，即应舍离，所以者何？菩萨断除客尘烦恼而起大悲。爱见悲者，则于生死有疲厌心，若能离此，无有疲厌，在在所生，不为爱见之所覆也。所生无缚，能为众生说法解缚，如佛所说。若自有缚，能解彼缚？无有是处！若自无缚，能解彼缚，斯有是处。是故菩萨不应起缚。何谓缚？何谓解？贪著禅味，是菩萨缚；以方便生，是菩萨解。又无方便慧缚，有方便慧解；无慧方便缚，有慧方便解。何谓无方便慧缚？谓菩萨以爱见心庄严佛土，成就众生；于空无相无作法中，而自调伏，是名无方便慧缚。何谓有方便慧解？谓不以爱见心庄严佛土成就众生，于空无相无作法中，以自调伏，而不疲厌，是名有方便慧解。何谓无慧方便缚？谓菩萨住贪欲嗔恚邪见等诸烦恼，而殖众德本，是名无慧方便缚。何谓有慧方便解？谓离诸贪欲嗔恚邪见等诸烦恼，而殖众德本；回向阿耨多罗三藐三菩提，是名有慧方便解。文殊师利！彼有疾菩萨，应如是观诸法，又复观身无常，苦、空、非我，是名为慧。虽身有疾，常在生死，饶益一切，而不厌倦，是名方便。又复观身，身不离病，病不离身，是病是身，非新非故，是名为慧。设身有疾，而不永灭，是名方便。’\n",
              "‘文殊师利！有疾菩萨应如是调伏其心，不住其中，亦复不住不调伏心。所以者何？若住不调伏心，是愚人法；若住调伏心，是声闻法。是故菩萨不当住于调伏不调伏心，离此二法，是菩萨行。在于生死，不为污行；住于涅槃，不永灭度，是菩萨行；非凡夫行，非贤圣行，是菩萨行；非垢行，非净行，是菩萨行；虽过魔行，而现降伏众魔，是菩萨行；求一切智，无非时求，是菩萨行；虽观诸法不生，而不入正位，是菩萨行；虽观十二缘起，而入诸邪见，是菩萨行；虽摄一切众生，而不爱著，是菩萨行；虽乐远离，而不依身心尽，是菩萨行；虽行三界，而不坏法性，是菩萨行；虽行于空，而殖众德本，是菩萨行；虽行无相，而度众生，是菩萨行；虽行无作，而现受身，是菩萨行；虽行无起，而起一切善行，是菩萨行；虽行六波罗蜜，而遍知众生心心数法，是菩萨行；虽行六通，而不尽漏，是菩萨行；虽行四无量心，而不贪著生于梵世，是菩萨行；虽行禅定解脱三昧，而不随禅生，是菩萨行；虽行四念处，不毕竟永离身受心法，是菩萨行；虽行四正勤，而不舍身心精进，是菩萨行；虽行四如意足，而得自在神通，是菩萨行；虽行五根，而分别众生诸根利钝，是菩萨行；虽行五力，而乐求佛十力，是菩萨行；虽行七觉分，而分别佛之智慧，是菩萨行；虽行八正道，而乐行无量佛道，是菩萨行；虽行止观助道之法，而不毕竟堕于寂灭，是菩萨行；虽行诸法不生不灭，而以相好庄严其身，是菩萨行；虽现声闻辟支佛威仪，而不舍佛法，是菩萨行；虽随诸法究竟净相，而随所应为现其身，是菩萨行；虽观诸佛国土永寂如空，而现种种清净佛土，是菩萨行；虽得佛道转于法轮入于涅槃，而不舍于菩萨之道，是菩萨行。’\n",
              "说是语时，文殊师利所将大众，其中八千天子，皆发阿耨多罗三藐三菩提心。\n",
              "\n",
              "不思议品第六\n",
              "尔时，舍利弗见此室中无有床座，作是念：斯诸菩萨大弟子众，当于何坐？\n",
              "长者维摩诘知其意，语舍利弗言：‘云何仁者为法来耶？求床座耶？’舍利弗言：‘我为法来，非为床座。’维摩诘言：‘唯，舍利弗！夫求法者，不贪躯命，何况床座？’\n",
              "‘夫求法者，非有色受想行识之求，非有界入之求，非有欲色无色之求。唯，舍利弗！夫求法者，不著佛求，不著法求，不著众求；夫求法者，无见苦求，无断集求，无造尽证修道之求。所以者何？法无戏论，若言我当见苦、断集、证灭、修道，是则戏论，非求法也。唯，舍利弗！法名寂灭，若行生灭，是求生灭，非求法也；法名无染，若染于法，乃至涅槃，是则染著，非求法也；法无行处，若行于法，是则行处，非求法也；法无取舍，若取舍法，是则取舍，非求法也；法无处所，若著处所，是则著处，非求法也；法名无相，若随相识，是则求相，非求法也；法不可住，若住于法，是则住法，非求法也；法不可见闻觉知，若行见闻觉知，是则见闻觉知，非求法也；法名无为，若行有为，是求有为，非求法也。是故舍利弗！若求法者，于一切法，应无所求。’\n",
              "说是语时，五百天子于诸法中，得法眼净。\n",
              "尔时，长者维摩诘，问文殊师利：‘仁者游于无量千万亿阿僧祇国，何等佛土有好上妙功德成就师子之座？’文殊师利言：‘居士！东方度三十六恒河沙国，有世界名须弥相，其佛号须弥灯王，今现在。彼佛身长八万四千由旬，其师子座高八万四千由旬，严饰第一。’于是长者维摩诘现神通力，即时彼佛遣三万二千师子座，高广严净，来入维摩诘室，诸菩萨大弟子，释梵四天王等，昔所未见！其室广博，悉皆包容三万二千师子之座，无所妨碍。于毗耶离城，及阎浮提四天下，亦不迫迮，悉见如故。尔时，维摩诘语文殊师利：‘就师子座，与诸菩萨上人俱坐，当自立身如彼座像。’其得神通菩萨，即自变形为四万二千由旬，坐师子座。诸新发意菩萨及大弟子，皆不能升。\n",
              "尔时，维摩诘语舍利弗：‘就师子座。’舍利弗言：‘居士！此座高广，吾不能升。’维摩诘言：‘唯，舍利弗！为须弥灯王如来作礼，乃可得坐。’于是新发意菩萨及大弟子，即为须弥灯王如来作礼，便得坐师子座。\n",
              "舍利弗言：‘居士！未曾有也，如是小室，乃容受此高广之座，于毗耶离城，无所妨碍，又于阎浮提聚落城邑，及四天下诸天龙王鬼神宫殿，亦不迫迮。’维摩诘言：‘唯，舍利弗！诸佛菩萨，有解脱名：“不可思议”，若菩萨住是解脱者，以须弥之高广内芥子中无所增减，须弥山王本相如故，而四天王、忉利诸天，不觉不知己之所入，唯应度者乃见须弥入芥子中，是名：“不可思议解脱法门。”又以四大海水入一毛孔，不娆鱼萤鼋鼍水性之属，而彼大海本相如故，诸龙鬼神阿修罗等，不觉不知己之所入，于此众生亦无所娆。又舍利弗！住不可思议解脱菩萨，断取三千大千世界，如陶家轮，著右掌中，掷过恒沙世界之外，其中众生，不觉不知己之所往。又复还置本处，都不使人有往来想，而此世界本相如故。又舍利弗！或有众生，乐久住世，而可度者，菩萨即演七日以为一劫，令彼众生谓之一劫；或有众生不乐久住，而可度者，菩萨即促一劫以为七日，令彼众生谓之七日。又舍利弗！住不可思议解脱菩萨，以一切佛土严饰之事，集在一国，示于众生。又菩萨以一切佛土众生置之右掌，飞到十方遍示一切，而不动本处。又舍利弗！十方众生供养诸佛之具，菩萨于一毛孔，皆令得见。又十方国土所有日月星宿，于一毛孔，普使见之。又舍利弗！十方世界所有诸风，菩萨悉能吸著口中，而身无损，外诸树木，亦不摧折。又十方世界劫尽烧时，以一切火内于腹中，火事如故，而不为害。又于下方过恒河沙等诸佛世界，取一佛土，举著上方，过恒河沙无数世界，如持针锋举一枣叶，而无所娆。又舍利弗！住不可思议解脱菩萨，能以神通现作佛身，或现辟支佛身，或现声闻身，或现帝释身，或现梵王身，或现世主身，或现转轮圣王身，又十方世界所有众声，上中下音，皆能变之，令作佛声，演出无常苦空无我之音。及十方诸佛，所说种种之法，皆于其中，普令得闻。舍利弗！我今略说菩萨不可思议解脱之力，若广说者，穷劫不尽。’\n",
              "是时，大迦叶闻说菩萨不可思议解脱法门，叹未曾有。谓舍利弗：‘譬如有人，于盲者前现众色像，非彼所见；一切声闻，闻是不可思议解脱法门，不能解了，为若此也！智者闻是，其谁不发阿耨多罗三藐三菩提心？我等何为永绝其根？于此大乘，已如败种！一切声闻，闻是不可思议解脱法门，皆应号泣，声震三千大千世界；一切菩萨，应大欣庆，顶受此法。若有菩萨信解不可思议解脱法门者，一切魔众无如之何。’大迦叶说此语时，三万二千天子，皆发阿耨多罗三藐三菩提心。\n",
              "尔时，维摩诘语大迦叶：‘仁者！十方无量阿僧祗世界中作魔王者，多是住不可思议解脱菩萨。以方便力故，教化众生，现作魔王，又迦叶！十方无量菩萨，或有人从乞手足耳鼻、头目髓脑、血肉皮骨、聚落城邑、妻子奴婢、象马车乘、金银琉璃、砗磲玛瑙、珊瑚琥珀、真珠珂贝、衣服饮食，如此乞者，多是住不可思议解脱菩萨，以方便力，而往试之，令其坚固。所以者何？住不可思议解脱菩萨，有威德力，故行逼迫，示诸众生，如是难事，凡夫下劣，无有力势，不能如是逼迫菩萨；譬如龙象蹴踏，非驴所堪，是名住不可思议解脱菩萨智慧方便之门。’\n",
              "\n",
              "观众生品第七\n",
              "尔时，文殊师利问维摩诘言：‘菩萨云何观于众生？’维摩诘言：‘譬如幻师，见所幻人。菩萨观众生为若此。如智者见水中月，如镜中见其面像；如热时焰，如呼声响，如空中云，如水聚沫，如水上泡；如芭蕉坚，如电久住，如第五大，如第六阴，如第七情，如十三入，如十九界，菩萨观众生为若此。如无色界色，如燋谷芽，如须陀洹身见，如阿那含入胎，如阿罗汉三毒，如得忍菩萨贪恚毁禁，如佛烦恼习，如盲者见色，如入灭尽定出入息，如空中鸟迹，如石女儿，如化人烦恼，如梦所见已寤，如灭度者受身，如无烟之火，菩萨观众生为若此。’\n",
              "文殊师利言：‘若菩萨作是观者，云何行慈？’维摩诘言：‘菩萨作是观已，自念我当为众生说如斯法，是即真实慈也。行寂灭慈，无所生故；行不热慈，无烦恼故；行等之慈，等三世故；行无诤慈，无所起故；行不二慈，内外不合故；行不坏慈，毕竟尽故；行坚固慈，心无毁故；行清净慈，诸法性净故；行无边慈，如虚空故；行阿罗汉慈，破结贼故；行菩萨慈，安众生故；行如来慈，得如相故；行佛之慈，觉众生故；行自然慈，无因得故；行菩提慈，等一味故；行无等慈，断诸爱故；行大悲慈，导以大乘故；行无厌慈，观空无我故；行法施慈，无遗惜故；行持戒慈，化毁禁故；行忍辱慈，护彼我故；行精进慈，荷负众生故；行禅定慈，不受味故；行智慧慈，无不知时故；行方便慈，一切示现故；行无隐慈，直心清净故；行深心慈，无杂行故；行无诳慈，不虚假故；行安乐慈，令得佛乐故。菩萨之慈，为若此也。’\n",
              "文殊师利又问：‘何谓为悲？’答曰：‘菩萨所作功德，皆与一切众生共之。’‘何谓为喜？’答曰：‘有所饶益，欢喜无悔。’‘何谓为舍？’答曰：‘所作福祐，无所希望。’\n",
              "文殊师利又问：‘生死有畏，菩萨当何所依？’维摩诘言：‘菩萨于生死畏中，当依如来功德之力。’文殊师利又问：‘菩萨欲依如来功德之力，当于何住？’答曰：‘菩萨欲依如来功德之力者，当住度脱一切众生。’又问：‘欲度众生，当何所除？’答曰：‘欲度众生，除其烦恼。’又问：‘欲除烦恼，当何所行？’答曰：‘当行正念。’又问：‘云何行于正念？’答曰：‘当行不生不灭。’又问：‘何法不生？何法不灭？’答曰：‘不善不生，善法不灭。’又问：‘善不善孰为本？’答曰：‘身为本。’又问：‘身孰为本？’答曰：‘欲贪为本。’又问：‘欲贪孰为本？’答曰：‘虚妄分别为本。’又问：‘虚妄分别孰为本？’答曰：‘颠倒想为本。’又问：‘颠倒想孰为本？’答曰：‘无住为本。’又问：‘无住孰为本？’答曰：‘无住则无本。文殊师利！从无住本，立一切法。’\n",
              "时维摩诘室有一天女，见诸天人闻所说法，便现其身，即以天华，散诸菩萨大弟子上。华至诸菩萨，即皆堕落，至大弟子，便著不堕。一切弟子，神力去华，不能令去。尔时，天问舍利弗：‘何故去华？’答曰：‘此华不如法，是以去之。’天曰：‘勿谓此华为不如法，所以者何？是华无所分别，仁者自生分别想耳！若于佛法出家，有所分别，为不如法；若无所分别，是则如法。观诸菩萨华不著者，已断一切分别想故。譬如人畏时，非人得其便；如是弟子畏生死故，色声香味触得其便也。已离畏者，一切五欲无能为也；结习未尽，华著身耳！结习尽者华不著也。’\n",
              "舍利弗言：‘天止此室，其已久如。’答曰：‘我止此室，如耆年解脱。’舍利弗言：‘止此久耶？’天曰：‘耆年解脱，亦何如久？’舍利弗默然不答。天曰：‘如何耆旧大智而默？’答曰：‘解脱者无所言说，故吾于是不知所云。’天曰：‘言说文字，皆解脱相，所以者何？解脱者，不内、不外，不在两间，文字亦不内不外，不在两间，是故舍利弗，无离文字说解脱也，所以者何？一切诸法是解脱相。’舍利弗言：‘不复以离淫怒痴为解脱乎？’天曰：‘佛为增上慢人，说离淫怒痴为解脱耳；若无增上慢者，佛说淫怒痴性，即是解脱。’舍利弗言：‘善哉！善哉！天女汝何所得？以何为证？辩乃如是！’天曰：‘我无得无证，故辩如是，所以者何？若有得有证者，则于佛法为增上慢。’\n",
              "舍利弗问天：‘汝于三乘，为何志求？’天曰：‘以声闻法化众生故，我为声闻；以因缘法化众生故，我为辟支佛；以大悲法化众生故，我为大乘。舍利弗！如人入瞻卜林，唯嗅瞻卜，不嗅余香。如是，若入此室，但闻佛功德之香，不乐闻声闻辟支佛功德香也。舍利弗！其有释梵四天王，诸天龙鬼神等，入此室者，闻斯上人讲说正法，皆乐佛功德之香，发心而出。舍利弗！吾止此室，十有二年，初不闻说声闻辟支佛法，但闻菩萨大慈大悲，不可思议诸佛之法。舍利佛！此室常现八未曾有难得之法，何等为八？此室常以金色光照，昼夜无异，不以日月所照为明，是为一未曾有难得之法；此室入者，不为诸垢之所恼也，是为二未曾有难得之法；此室常有释梵四天王、他方菩萨来会不绝，是为三未曾有难得之法；此室常说六波罗密不退转法，是为四未曾有难得之法；此室常作天人第一之乐，弦出无量法化之声，是为五未曾有难得之法；此室有四大藏，众宝积满，周穷济乏，求得无尽，是为六未曾有难得之法；此室释迦牟尼佛、阿弥陀佛、阿佛、宝德、宝炎、宝月、宝严、难胜、师子响、一切利成，如是等十方无量诸佛，是上人念时，即为皆来，广说诸佛秘要法藏，说已还去，是为七未曾有难得之法；此室一切诸天严饰宫殿，诸佛净土，皆于中现，是为八未曾有难得之法。舍利弗！此室常现八未曾有难得之法，谁有见斯不思议事，而复乐于声闻法乎？’\n",
              "舍利弗言：‘汝何以不转女身？’天曰：‘我从十二年来求女人相，了不可得，当何所转！譬如幻师化作幻女，若有人问：何以不转女身？是人为正问不？’舍利弗言：‘不也！幻无定相，当何所转？’天曰：‘一切诸法亦复如是，无有定相，云何乃问不转女身？’即时天女以神通力，变舍利弗令如天女，天自化身如舍利弗，而问言：‘何以不转女身？’舍利弗以天女像而答言：‘我今不知何转而变为女身？’天曰：‘舍利弗，若能转此女身，则一切女人亦当能转。如舍利弗非女而现女身，一切女人亦复如是，虽现女身，而非女也。是故佛说一切诸法非男非女。’即时天女还摄神力，舍利弗身还复如故。天问舍利弗：‘女身色相，今何所在？’舍利弗言：‘女身色相，无在无不在。’天曰：‘一切诸法，亦复如是，无在无不在。夫无在无不在者，佛所说也。’舍利弗问天：‘汝于此没，当生何所？’天曰：‘佛化所生，吾如彼生。’曰：‘佛化所生，非没生也。’天曰：‘众生犹然，无没生也。’\n",
              "舍利弗问天：‘汝久如当得阿耨多罗三藐三菩提？’天曰：‘如舍利弗还为凡夫，我乃当成阿耨多罗三藐三菩提。’舍利弗言：‘我作凡夫，无有是处。’天曰：‘我得阿耨多罗三藐三菩提，亦无是处。所以者何？菩提无住处，是故无有得者。’舍利弗言：‘今诸佛得阿耨多罗三藐三菩提，已得当得，如恒河沙，皆谓何乎？’天曰：‘皆以世俗文字数故，说有三世，非谓菩提有去来今。’天曰：‘舍利弗！汝得阿罗汉道耶？’曰：‘无所得故而得。’天曰：‘诸佛菩萨，亦复如是，无所得故而得。’\n",
              "尔时，维摩诘语舍利弗：‘是天女已曾供养九十二亿诸佛，已能游戏菩萨神通，所愿具足，得无生忍，住不退转；以本愿故，随意能现，教化众生。’\n",
              "\n",
              "佛道品第八\n",
              "尔时，文殊师利问维摩诘言：‘菩萨云何通达佛道？’维摩诘言：‘若菩萨行于非道，是为通达佛道。’又问：‘云何菩萨行于非道？’答曰：‘若菩萨行五无间，而无恼恚；至于地狱，无诸罪垢；至于畜生，无有无明憍慢等过；至于饿鬼，而具足功德；行色无色界道，不以为胜。示行贪欲，离诸染著；示行嗔恚，于诸众生，无有恚碍；示行愚痴，而以智慧，调伏其心。示行悭贪，而舍内外所有，不惜身命；示行毁禁，而安住净戒，乃至小罪，犹怀大惧；示行嗔恚，而常慈忍；示行懈怠，而勤修功德；示行乱意，而常念定；示行愚痴，而通达世间、出世间慧；示行谄伪，而善方便，随诸经义；示行憍慢，而于众生，犹如桥梁；示行诸烦恼，而心常清净；示入于魔，而顺佛智慧，不随他教；示入声闻，而为众生，说未闻法；示入辟支佛，而成就大悲，教化众生；示入贫穷，而有宝手，功德无尽；示入形残，而具诸相好，以自庄严；示入下贱，而生佛种性中，具诸功德；示入羸劣丑陋，而得那罗延身，一切众生之所乐见；示入老病，而永断病根，超越死畏；示有资生，而恒观无常，实无所贪；示有妻妾婇女，而常远离五欲淤泥；现于讷钝，而成就辩才，总持无失；示入邪济，而以正济，度诸众生；现遍入诸道，而断其因缘；现于涅槃，而不断生死。文殊师利！菩萨能如是行于非道，是为通达佛道。’\n",
              "于是维摩诘问文殊师利：‘何等为如来种？’文殊师利言：‘有身为种，无明有爱为种，贪恚痴为种，四颠倒为种，五盖为种，六入为种，七识处为种，八邪法为种，九恼处为种，十不善道为种。以要言之，六十二见及一切烦恼，皆为佛种。’曰：‘何谓也？’答曰：‘若见无为入正位者，不能复发阿耨多罗三藐三菩提心；譬如高原陆地，不生莲华，卑湿淤泥，乃生此华；如是见无为法入正位者，终不复能生于佛法；烦恼泥中，乃有众生起佛法耳！又如植种于空，终不得生！粪壤之地，乃能滋茂。如是入无为正位者，不生佛法；起于我见如须弥山，犹能发于阿耨多罗三藐三菩提心，生佛法矣！是故当知，一切烦恼，为如来种。譬如不下巨海，不能得无价宝珠。如是不入烦恼大海，则不能得一切智宝。’\n",
              "尔时，大迦叶叹言：‘善哉！善哉！文殊师利！快说此语。诚如所言，尘劳之俦，为如来种；我等今者，不复堪任发阿耨多罗三藐三菩提心；乃至五无间罪，犹能发意生于佛法，而今我等永不能发？譬如根败之士，其于五欲不能复利。如是声闻诸结断者，于佛法中无所复益，永不志愿。是故文殊师利！凡夫于佛法有反复，而声闻无也。所以者何？凡夫闻佛法，能起无上道心，不断三宝。正使声闻终身闻佛法，力无畏等，永不能发无上道意。’\n",
              "尔时，会中有菩萨，名普现色身，问维摩诘言：‘居士！父母妻子，亲戚眷属，吏民知识，悉为是谁？奴婢僮仆，象马车乘，皆何所在？’于是维摩诘以偈答曰：‘\n",
              "智度菩萨母 方便以为父 一切众导师 无不由是生\n",
              "法喜以为妻 慈悲心为女 善心诚实男 毕竟空寂舍\n",
              "弟子众尘劳 随意之所转 道品善知识 由是成正觉\n",
              "诸度法等侣 四摄众妓女 歌咏诵法言 以此为音乐\n",
              "总持之园苑 无漏法林树 觉意净妙华 解脱智慧果\n",
              "八解之浴池 定水湛然满 布以七净华 浴此无垢人\n",
              "象马五通驰 大乘以为车 调御以一心 游于八正路\n",
              "相具以严容 众好饰其姿 惭愧之上服 深心为华鬘\n",
              "富有七财宝 教授以滋息 如所说修行 回向为大利\n",
              "四禅为床座 从于净命生 多闻增智慧 以为自觉音\n",
              "甘露法之食 解脱味为浆 净心以澡浴 戒品为涂香\n",
              "摧灭烦恼贼 勇健无能踰 降伏四种魔 胜旛建道场\n",
              "虽知无起灭 示彼故有生 悉现诸国土 如日无不见\n",
              "供养于十方 无量亿如来 诸佛及己身 无有分别想\n",
              "虽知诸佛国 及与众生空 而常修净土 教化于群生\n",
              "诸有众生类 形声及威仪 无畏力菩萨 一时能尽现\n",
              "觉知众魔事 而示随其行 以善方便智 随意皆能现\n",
              "或示老病死 成就诸群生 了知如幻化 通达无有碍\n",
              "或现劫尽烧 天地皆洞然 众人有常想 照令知无常\n",
              "无数亿众生 俱来请菩萨 一时到其舍 化令向佛道\n",
              "经书禁咒术 工巧诸技艺 尽现行此事 饶益诸群生\n",
              "世间众道法 悉于中出家 因以解人惑 而不堕邪见\n",
              "或作日月天 梵王世界主 或时作地水 或复作风火\n",
              "劫中有疾疫 现作诸药草 若有服之者 除病消众毒\n",
              "劫中有饥馑 现身作饮食 先救彼饥渴 却以法语人\n",
              "劫中有刀兵 为之起慈悲 化彼诸众生 令住无诤地\n",
              "若有大战阵 立之以等力 菩萨现威势 降伏使和安\n",
              "一切国土中 诸有地狱处 辄往到于彼 勉济其苦恼\n",
              "一切国土中 畜生相食啖 皆现生于彼 为之作利益\n",
              "示受于五欲 亦复现行禅 令魔心愦乱 不能得其便\n",
              "火中生莲华 是可谓希有 在欲而行禅 希有亦如是\n",
              "或现作淫女 引诸好色者 先以欲钩牵 后令入佛智\n",
              "或为邑中主 或作商人导 国师及大臣 以祐利众生\n",
              "诸有贫穷者 现作无尽藏 因以劝导之 令发菩提心\n",
              "我心憍慢者 为现大力士 消伏诸贡高 令住无上道\n",
              "其有恐惧众 居前而慰安 先施以无畏 后令发道心\n",
              "或现离淫欲 为五通仙人 开导诸群生 令住戒忍慈\n",
              "见须供事者 现为作僮仆 既悦可其意 乃发以道心\n",
              "随彼之所须 得入于佛道 以善方便力 皆能给足之\n",
              "如是道无量 所行无有涯 智慧无边际 度脱无数众\n",
              "假令一切佛 于无数亿劫 赞叹其功德 犹尚不能尽\n",
              "谁闻如是法 不发菩提心 除彼不肖人 痴冥无智者’\n",
              "\n",
              "入不二法门品第九\n",
              "尔时，维摩诘谓众菩萨言：‘诸仁者！云何菩萨入不二法门？各随所乐说之。’\n",
              "会中有菩萨名法自在，说言：‘诸仁者！生灭为二。法本不生，今则无灭，得此无生法忍，是为入不二法门。’\n",
              "德守菩萨曰：‘我、我所为二。因有我故，便有我所，若无有我，则无我所，是为不二法门。’\n",
              "不眴菩萨曰：‘受、不受为二。若法不受，则不可得，以不得，故无取无舍，无作无行，是为入不二法门。’\n",
              "德顶菩萨曰：‘垢、净为二。见垢实性，则无净相，顺于灭相，是为入不二法门。’\n",
              "善宿菩萨曰：‘是动、是念为二。不动则无念，无念即无分别，通达此者，是为入不二法门。’\n",
              "善眼菩萨曰：‘一相、无相为二。若知一相即是无相，亦不取无相，入于平等，是为入不二法门。’\n",
              "妙臂菩萨曰：‘菩萨心、声闻心为二。观心相空如幻化者，无菩萨心，无声闻心，是为入不二法门。’\n",
              "弗沙菩萨曰：‘善、不善为二。若不起善不善，入无相际而通达者，是为入不二法门。’\n",
              "师子菩萨曰：‘罪、福为二。若达罪性，则与福无异，以金刚慧决了此相，无缚无解者，是为入不二法门。’\n",
              "师子意菩萨曰：‘有漏、无漏为二。若得诸法等，则不起漏不漏想，不著于相，亦不住无相，是为入不二法门。’\n",
              "净解菩萨曰：‘有为、无为为二。若离一切数，则心如虚空，以清净慧无所碍者，是为入不二法门。’\n",
              "那罗延菩萨曰：‘世间、出世间为二。世间性空，即是出世间。于其中不入、不出、不溢、不散，是为入不二法门。’\n",
              "善意菩萨曰：‘生死、涅槃为二。若见生死性，则无生死，无缚无解，不然不灭，如是解者，是为入不二法门。’\n",
              "现见菩萨曰：‘尽、不尽为二。法若究竟，尽若不尽，皆是无尽相；无尽相即是空，空则无有尽不尽相。如是入者，是为入不二法门。’\n",
              "普守菩萨曰：‘我、无我为二。我尚不可得，非我何可得？见我实性者？不复起二，是为入不二法门。’\n",
              "电天菩萨曰：‘明、无明为二。无明实性即是明，明亦不可取，离一切数，于其中平等无二者，是为入不二法门。’\n",
              "喜见菩萨曰：‘色、色空为二。色即是空，非色灭空，色性自空。如是受想行识、识空为二，识即是空，非识灭空，识性自空，于其中而通达者，是为入不二法门。’明相菩萨曰：‘四种异、空种异为二。四种性即是空种性，如前际后际空，故中际亦空。若能如是知诸种性者，是为入不二法门。’\n",
              "妙意菩萨曰：‘眼、色为二。若知眼性于色，不贪不恚不痴，是名寂灭。如是耳声、鼻香、舌味、身触、意法为二，若知意性于法，不贪不恚不痴，是名寂灭，安住其中，是为入不二法门。’\n",
              "无尽意菩萨曰：‘布施、回向一切智为二。布施性即是回向一切智性，如是持戒、忍辱、精进、禅定、智慧、回向一切智为二。智慧性即是回向一切智性，于其中入一相者，是为入不二法门。’\n",
              "深慧菩萨曰：‘是空、是无相、是无作为二。空即无相，无相即无作；若空、无相、无作，则无心意识，于一解脱门即是三解脱门者，是为入不二法门。’\n",
              "寂根菩萨曰：‘佛、法、众为二。佛即是法，法即是众，是三宝皆无为相，与虚空等，一切法亦尔，能随此行者，是为入不二法门。’\n",
              "心无碍菩萨曰：‘身、身灭为二。身即是身灭，所以者何？见身实相者，起不见身及见灭身，身与灭身，无二无分别，于其中不惊不惧者，是为入不二法门。’\n",
              "上善菩萨曰：‘身口意善为二。是三业皆无作相，身无作相，即口无作相，口无作相，即意无作相；是三业无作相，即一切法无作相，能如是随无作慧者，是为入不二法门。’\n",
              "福田菩萨曰：‘福行、罪行、不动行为二。三行实性即是空，空则无福行、无罪行、无不动行，于此三行而不起者，是为入不二法门。’\n",
              "华严菩萨曰：‘从我起二为二。见我实相者，不起二法；若不住二法，则无有识，无所识者，是为入不二法门。’\n",
              "德藏菩萨曰：‘有所得相为二。若无所得，则无取舍者，无取舍者，是为入不二法门。’\n",
              "月上菩萨曰：‘闇与明为二。无闇无明，则无有二，所以者何？如入灭受想定，无闇无明。一切法相亦复如是，于其中平等入者，是为入不二法门。’\n",
              "宝印手菩萨曰：‘乐涅槃、不乐世间为二。若不乐涅槃、不厌世间，则无有二，所以者何？若有缚，则有解，若本无缚，其谁求解？无缚无解，则无乐厌，是为入不二法门。’\n",
              "珠顶王菩萨曰：‘正道、邪道为二。住正道者，则不分别是邪是正，离此二者，是为入不二法门。’\n",
              "乐实菩萨曰：‘实、不实为二。实见者尚不见实，何况非实！所以者何？非肉眼所见，慧眼乃能见，而此慧眼，无见无不见，是为入不二法门。’\n",
              "如是诸菩萨各各说已。问文殊师利：‘何等是菩萨入不二法门？’文殊师利曰：‘如我意者，于一切法，无言无说，无示无识，离诸问答是为入不二法门。’\n",
              "于是文殊师利问维摩诘：‘我等各自说已，仁者当说何等是菩萨入不二法门？’时维摩诘默然无言。文殊师利叹曰：‘善哉！善哉！乃至无有文字语言，是真入不二法门。’\n",
              "说是入不二法门品时，于此众中，五千菩萨，皆入不二法门，得无生法忍。\n"
            ]
          },
          {
            "id": 3,
            "level": 3,
            "title": "下卷",
            "brief": "",
            "media": "vimalak_3.mp3",
            "page": [
              "香积佛品第十\n",
              "于是舍利弗心念：日时欲至，此诸菩萨当于何食？时维摩诘，知其意而语言：‘佛说八解脱，仁者受行，岂杂欲食而闻法乎？若欲食者，且待须臾，当令汝得未曾有食。’\n",
              "时维摩诘即入三昧，以神通力，示诸大众，上方界分过四十二恒河沙佛土，有国名众香，佛号香积，今现在，其国香气，比于十方诸佛世界人天之香，最为第一。彼土无有声闻辟支佛名，唯有清净大菩萨众，佛为说法，其界一切，皆以香作楼阁，经行香地，苑园皆香，其食香气，周流十方无量世界。时彼佛与诸菩萨，方共坐食，有诸天子皆号香严，悉发阿耨多罗三藐三菩提心，供养彼佛及诸菩萨，此诸大众莫不目见。\n",
              "时维摩诘问众菩萨言：‘诸仁者！谁能致彼佛饭？’以文殊师利威神力故，咸皆默然。维摩诘言：‘仁此大众，无乃可耻？’文殊师利曰：‘如佛所言，勿轻未学。’\n",
              "于是，维摩诘不起于座，居众会前，化作菩萨，相好光明，威德殊胜，蔽于众会，而告之曰：‘汝往上方界分，度如四十二恒河沙佛土，有国名众香，佛号香积，与诸菩萨方共坐食。汝往到彼，如我辞曰：“维摩诘稽首世尊足下！致敬无量，问讯起居，少病少恼，气力安不？愿得世尊所食之余，当于娑婆世界施作佛事，令此乐小法者得弘大道，亦使如来名声普闻。” ’时化菩萨即于会前，升于上方，举众皆见其去，到众香界，礼彼佛足，又闻其言：‘维摩诘稽首世尊足下！致敬无量，问讯起居，少病少恼，气力安不？愿得世尊所食之余，欲于娑婆世界施作佛事，使此乐小法者得弘大道，亦使如来名声普闻。’\n",
              "彼诸大士，见化菩萨，叹未曾有！今此上人，从何所来？娑婆世界，为在何许？云何名为乐小法者？即以问佛，佛告之曰：‘下方度如四十二恒河沙佛土，有世界名娑婆，佛号释迦牟尼，今现在。于五浊恶世，为乐小法众生敷演道教；彼有菩萨名维摩诘，住不可思议解脱，为诸菩萨说法，故遣化来，称扬我名，并赞此土，令彼菩萨增益功德。’彼菩萨言：‘其人何如？乃作是化，德力无畏，神足若斯！’佛言：‘甚大！一切十方，皆遣化往，施作佛事，饶益众生。’\n",
              "于是香积如来，以众香钵，盛满香饭，与化菩萨。时彼九百万菩萨俱发声言：‘我欲诣娑婆世界供养释迦牟尼佛，并欲见维摩诘等诸菩萨众。’佛言：‘可往。摄汝身香，无令彼诸众生起惑著心。又当舍汝本形，勿使彼国求菩萨者，而自鄙耻。又汝于彼莫怀轻贱，而作碍想，所以者何？十方国土，皆如虚空。又诸佛为欲化诸乐小法者，不尽现其清净土耳！’\n",
              "时化菩萨既受钵饭，与彼九百万菩萨俱，承佛威神，及维摩诘力，于彼世界，忽然不现，须臾之间，至维摩诘舍。时维摩诘即化作九百万师子之座，严好如前，诸菩萨皆坐其上。时化菩萨以满钵香饭与维摩诘，饭香普薰毗耶离城，及三千大千世界。\n",
              "时毗耶离婆罗门、居士等，闻是香气，身意快然，叹未曾有！于是长者主月盖，从八万四千人。来入维摩诘舍，见其室中菩萨甚多，诸师子座，高广严好，皆大欢喜，礼众菩萨及大弟子，却住一面。诸地神虚空神及欲色界诸天，闻此香气，亦皆来入维摩诘舍。\n",
              "时维摩诘，语舍利弗等诸大声闻：‘仁者可食，如来甘露味饭，大悲所熏，无以限意食之，使不销也。有异声闻念是饭少，而此大众人人当食？’化菩萨曰：‘勿以声闻小德小智，称量如来无量福慧！四海有竭，此饭无尽！使一切人食，抟若须弥，乃至一劫，犹不能尽，所以者何？无尽戒、定、智慧、解脱、解脱知见，功德具足者，所食之余，终不可尽，于是钵饭悉饱众会，犹故不儩。’其诸菩萨声闻天人，食此饭者，身安快乐，譬如一切乐庄严国诸菩萨也，又诸毛孔皆出妙香，亦如众香国土诸树之香。\n",
              "尔时，维摩诘问众香菩萨：‘香积如来，以何说法？’彼菩萨萨曰：‘我土如来无文字说，但以众香令诸天人得入律行。菩萨各各坐香树下，闻斯妙香，即获一切德藏三昧，得是三昧者，菩萨所有功德皆悉具足。’\n",
              "彼诸菩萨问维摩诘：‘今世尊释迦牟尼，以何说法？’维摩诘言：‘此土众生，刚强难化，故佛为说刚强之语以调伏之。言是地狱、是畜生、是饿鬼、是诸难处、是愚人生处。是身邪行，是身邪行报；是口邪行，是口邪行报；是意邪行，是意邪行报；是杀生，是杀生报；是不与取，是不与取报；是邪淫，是邪淫报；是妄语，是妄语报；是两舌，是两舌报；是恶口，是恶口报；是无义语，是无义语报；是贪嫉，是贪嫉报；是嗔恼，是嗔恼报；是邪见，是邪见报；是悭吝，是悭吝报；是毁戒，是毁戒报；是嗔恚，是嗔恚报；是懈怠，是懈怠报；是乱意，是乱意报；是愚痴，是愚痴报；是结戒，是持戒，是犯戒；是应作，是不应作；是障碍，是不障碍；是得罪，是离罪；是净，是垢；是有漏，是无漏；是邪道，是正道；是有为，是无为；是世间，是涅槃。以难化之人，心如琷猴，故以若干种法，制御其心，乃可调伏。譬如象马，儱悷不调，加诸楚毒，乃至彻骨，然后调伏。如是刚强难化众生，故以一切苦切之言，乃可入律。’\n",
              "彼诸菩萨，闻说是已，皆曰：‘未曾有也！如世尊释迦牟尼佛，隐其无量自在之力，乃以贫所乐法，度脱众生；斯诸菩萨亦能劳谦，以无量大悲，生是佛土。’维摩诘言：‘此土菩萨于诸众生大悲坚固，诚如所言。然其一世饶益众生，多于彼国百千劫行。所以者何？此娑婆世界，有十事善法，诸余净土之所无有。何等为十？以布施摄贫穷，以净戒摄毁禁，以忍辱摄嗔恚，以精进摄懈怠，以禅定摄乱意，以智慧摄愚痴，说除难法度八难者，以大乘法度乐小乘者，以诸善根济无德者，常以四摄成就众生，是为十。’彼菩萨曰：‘菩萨成就几法？于此世界行无疮疣，生于净土。’维摩诘言：‘菩萨成就八法，于此世界行无疮疣，生于净土。何等为八？饶益众生，而不望报；代一切众生受诸苦恼，所作功德尽以施之；等心众生，谦下无碍；于诸菩萨视之如佛；所未闻经，闻之不疑；不与声闻而相违背；不嫉彼供，不高己利，而于其中调伏其心；常省己过，不讼彼短，恒以一心求诸功德，是为八。’\n",
              "维摩诘、文殊师利于大众中说是法时，百千天人皆发阿耨多罗三藐三菩提心，十千菩萨得无生法忍。\n",
              "\n",
              "菩萨行品第十一\n",
              "是时，佛说法于庵罗树园，其地忽然广博严事，一切众会皆作金色。阿难白佛言：‘世尊！以何因缘，有此瑞应？是处忽然广博严事，一切众会皆作金色。’佛告阿难：‘是维摩诘、文殊师利，与诸大众恭敬围绕，发意欲来，故先为此瑞应。’于是维摩诘语文殊师利：‘可共见佛，与诸菩萨礼事供养。’文殊师利言：‘善哉！行矣！今正是时。’\n",
              "维摩诘即以神力，持诸大众并师子座，置于右掌，往诣佛所。到已著地，稽首佛足，右绕七匝，一心合掌，在一面立；其诸菩萨，即皆避座，稽首佛足，亦绕七匝，于一面立；诸大弟子，释梵四天王等，亦皆避座，稽首佛足，在一面立。于是世尊如法慰问诸菩萨已，各令复座，即皆受教。众坐已定，佛语舍利弗：‘汝见菩萨大士，自在神力之所为乎？’‘唯然已见。’‘于汝意云何？’‘世尊！我睹其为不可思议，非意所图，非度所测。’\n",
              "尔时，阿难白佛言：‘世尊！今所闻香，自昔未有，是为何香？’佛告阿难：‘是彼菩萨毛孔之香。’于是舍利弗语阿难言：‘我等毛孔亦出是香。’阿难言：‘此所从来？’曰：‘是长者维摩诘，从众香国，取佛余饭，于舍食者，一切毛孔皆香若此。’\n",
              "阿难问维摩诘：‘是香气住当久如？’维摩诘言：‘至此饭消。’曰：‘此饭久如当消？’曰：‘此饭势力至于七日，然后乃消。又阿难，若声闻人，未入正位，食此饭者，得入正位，然后乃消；已入正位，食此饭者，得心解脱，然后乃消；若未发大乘意，食此饭者，至发意乃消；已发意食此饭者，得无生忍，然后乃消；已得无生忍，食此饭者，至一生补处，然后乃消。譬如有药，名曰上味，其有服者，身诸毒灭，然后乃消。此饭如是，灭除一切诸烦恼毒，然后乃消。’\n",
              "阿难白佛言：‘未曾有也！世尊，如此香饭，能作佛事。’\n",
              "佛言：‘如是！如是！阿难，或有佛土，以佛光明而作佛事，有以诸菩萨而作佛事，有以佛所化人而作佛事，有以菩提树而作佛事，有以佛衣服卧具而作佛事，有以饭食而作佛事，有以园林台观而作佛事，有以三十二相、八十随形好而作佛事，有以佛身而作佛事，有以虚空而作佛事；众生应以此缘得入律行。有以梦、幻、影、响、镜中像、水中月、热时焰，如是等喻而作佛事。有以音声、语言、文字而作佛事。或有清净佛土、寂寞无言、无说无示、无识无作无为，而作佛事。如是，阿难！诸佛威仪进止，诸所施为，无非佛事。阿难！有此四魔，八万四千诸烦恼门，而诸众生为之疲劳，诸佛即以此法而作佛事，是名入一切诸佛法门。菩萨入此门者，若见一切净好佛土，不以为喜，不贪不高；若见一切不净佛土，不以为忧，不碍不没；但于诸佛生清净心，欢喜恭敬，未曾有也！诸佛如来功德平等！为教化众生故，而现佛土不同。阿难！汝见诸佛国土，地有若干，而虚空无若干也；如是见诸佛色身有若干耳，其无碍慧无若干也。’\n",
              "‘阿难！诸佛色身、威相、种性，戒、定、智慧、解脱、解脱知见、力无所畏，不共之法、大慈、大悲，威仪所行，及其寿命，说法教化，成就众生，净佛国土，具诸佛法，悉皆同等。是故名为三藐三佛陀，名为多陀阿伽度，名为佛陀。阿难！若我广说此三句义，汝以劫寿，不能尽受；正使三千大千世界满中众生，皆如阿难多闻第一，得念总持，此诸人等，以劫之寿，亦不能受。如是，阿难！诸佛阿耨多罗三藐三菩提，无有限量，智慧辩才不可思议。’\n",
              "阿难白佛言：‘我从今已往，不敢自谓以为多闻。’佛告阿难：‘勿起退意。所以者何？我说汝于声闻中为最多闻，非谓菩萨。且止，阿难！其有智者不应限度诸菩萨也；一切海渊尚可测量，菩萨禅定智慧总持辩才，一切功德不可量也。阿难汝等舍置菩萨所行，是维摩诘一时所现神通之力。一切声闻辟支佛于百千劫，尽力变化所不能作。’\n",
              "尔时，众香世界菩萨来者，合掌白佛言：‘世尊！我等初见此土，生下劣想，今自悔责，舍离是心。所以者何？诸佛方便，不可思议！为度众生故，随其所应，现佛国异。唯然世尊！愿赐少法，还于彼土，当念如来。’\n",
              "佛告诸菩萨：‘有尽无尽解脱法门，汝等当学。何谓为尽？谓有为法；何谓为尽？谓有为法。何谓无尽？谓无为法。如菩萨者，不尽有为，不住无为。’\n",
              "‘何谓不尽有为？谓不离大慈，不舍大悲；深发一切智心，而不忽忘；教化众生，终不厌倦；于四摄法，常念顺行；护持正法，不惜躯命；种诸善根，无有疲厌。志常安住，方便回向；求法不懈，说法无吝；勤供诸佛。故入生死而无所畏；于诸荣辱，心无忧喜；不轻未学，敬学如佛；堕烦恼者，令发正念，于远离乐，不以为贵；不著己乐，庆于彼乐。在诸禅定，如地狱想；于生死中，如园观想；见来求者，为善师想；舍诸所有，具一切智想；见毁戒人，起救护想；诸波罗密，为父母想；道品之法，为眷属想。发行善根，无有齐限；以诸净国严饰之事，成己佛土；行无限施，具足相好；除一切恶，净身口意。生死无数劫，意而有勇；闻佛无量德，志而不倦。以智慧剑，破烦恼贼；出阴界入，荷负众生，永使解脱。以大精进，摧伏魔军，常求无念实相智慧，行少欲知足；而不舍世法；不坏威仪，而能随俗。起神通慧，引导众生，得念总持，所闻不忘。善别诸根，断众生疑；以乐说辩，演说无碍。净十善道，受天人福；修四无量，开梵天道。劝请说法，随喜赞善，得佛音声；身口意善，得佛威仪。深修善法，所行转胜；以大乘教，成菩萨僧；心无放逸，不失众善。行如此法，是名菩萨不尽有为。’\n",
              "‘何谓菩萨不住无为？谓修学空，不以空为证；修学无相无作，不以无相无作为证；修学无起，不以无起为证。观于无常，而不厌善本；观世间苦，而不恶生死；观于无我，而诲人不倦；观于寂灭，而不永寂灭；观于远离，而身心修善；观无所归，而归趣善法；观于无生，而以生法荷负一切；观于无漏，而不断诸漏；观无所行，而以行法教化众生；观于空无，而不舍大悲；观正法位，而不随小乘；观诸法虚妄，无牢无人，无主无相，本愿未满，而不虚福德禅定智慧。修如此法，是名菩萨不住无为。’\n",
              "‘又具福德故，不住无为；具智慧故，不尽有为；大慈悲故，不住无为；满本愿故，不尽有为；集法药故，不住无为；随授药故，不尽有为；知众生病故，不住无为；灭众生病故，不尽有为。诸正士菩萨！已修此法，不尽有为，不住无为，是名尽无尽解脱法门，汝等当学。’\n",
              "尔时，彼诸菩萨，闻说是法，皆大欢喜，以众妙华，若干种色，若干种香，散遍三千大千世界，供养于佛，及此经法，并诸菩萨已，稽首佛足，叹未曾有！言释迦牟尼佛，乃能于此善行方便。言已，忽然不现，还到彼国。\n",
              "\n",
              "见阿佛品第十二\n",
              "尔时，世尊问维摩诘：‘汝欲见如来，为以何等观如来乎？’维摩诘言：‘如自观身实相，观佛亦然。我观如来前际不来，后际不去，今则不住。不观色，不观色如，不观色性。不观受想行识，不观识如，不观识性，非四大起，同于虚空。六入无积，眼耳鼻舌身心已过；不在三界，三垢已离。顺三脱门，具足三明，与无明等。不一相，不异相，不自相，不他相，非无相，非取相。不此岸，不彼岸，不中流，而化众生。观于寂灭，亦不永灭。不此不彼；不以此，不以彼。不可以智知，不可以识识。无晦无明，无名无相，无强无弱，非净非秽。不在方，不离方；非有为，非无为。无示无说。不施不悭，不戒不犯，不忍不恚，不进不怠，不定不乱，不智不愚，不诚不欺，不来不去，不出不入，一切言语道断。非福田，非不福田；非应供养，非不应供养；非取非舍。非有相，非无相。同真际，等法性。不可称，不可量，过诸称量。非大非小，非见非闻，非觉非知，离众结缚。等诸智，同众生，于诸法无分别。一切无得无失，无浊无恼，无作无起，无生无灭。无畏无忧，无喜无厌。无已有，无当有，无今有。不可以一切言说分别显示。世尊！如来身为若此，作如是观。以斯观者，名为正观，若他观者，名为邪观。’\n",
              "尔时，舍利弗问维摩诘：‘汝于何没？而来生此？’维摩诘言：‘汝所得法有没生乎？’舍利弗言：‘无没生也。’ ‘若诸法无没生相，云何问言：“汝于何没？而来生此？”于意云何？譬如幻师，幻作男女，宁没生耶？’舍利弗言：‘无没生也。汝岂不闻佛说诸法如幻相乎？’答曰：‘如是！若一切法如幻相者！云何问言：“汝于何没？而来生此？”舍利弗！没者为虚诳法，坏败之相；生者为虚诳法，相续之相。菩萨虽没不尽善本，虽生不长诸恶。’\n",
              "是时，佛告舍利弗：‘有国名妙喜，佛号无动。是维摩诘于彼国没，而来生此。’舍利弗言：‘未曾有也！世尊，是人乃能舍清净土，而来乐此多怒害处。’维摩诘语舍利弗：‘于意云何？日光出时与冥合乎？’答言：‘不也。日光出时，则无众冥。’维摩诘言：‘夫日何故行阎浮提？’答曰：‘欲以明照，为之除冥。’维摩诘言：‘菩萨如是，虽生不净佛土，为化众生，不与愚闇而共合也，但灭众生烦恼闇耳！’\n",
              "是时大众渴仰，欲见妙喜世界无动如来，及其菩萨声闻之众。佛知一切众会所念，告维摩诘言：‘善男子！为此众会，现妙喜国无动如来，及诸菩萨声闻之众，众皆欲见。’\n",
              "于是维摩结心念：吾当不起于座，接妙喜国，铁围山川溪谷江河，大海泉源，须弥诸山，及日月星宿天龙鬼神梵天等宫，并诸菩萨声闻之众，城邑聚落，男女大小，乃至无动如来，及菩提树，诸妙莲华，能于十方作佛事者；三道宝阶从阎浮提，至忉利天，以此宝阶，诸天来下，悉为礼敬无动如来，听受经法。阎浮提人，亦登其阶，上升忉利，见彼诸天。妙喜世界成就如是无量功德，上至阿迦尼吒天，下至水际；以右手断取，如陶家轮，入此世界，犹持华鬘，示一切众。作是念已，入于三昧，现神通力，以其右手断取妙喜世界，置于此土。\n",
              "彼得神通菩萨及声闻众，并余天人，俱发声言：‘唯然世尊！谁取我去！愿见救护。’无动佛言：‘非我所为，是维摩诘神力所作。’其余未得神通者，不觉不知己之所往。妙喜世界，虽入此土，而不增减，于是世界亦不迫隘，如本无异。\n",
              "尔时，释迦牟尼佛告诸大众：‘汝等且观妙喜世界无动如来，其国严饰，菩萨行净，弟子清白。’皆曰：‘唯然已见。’佛言：‘若菩萨欲得如是清净佛土，当学无动如来所行之道。’现此妙喜国时，娑婆世界十四那由他人，发阿耨多罗三藐三菩提心，皆愿生于妙喜佛土。释迦牟尼佛即记之曰：‘当生彼国。’时妙喜世界于此国土所应饶益，其事讫已，还复本处，举众皆见。\n",
              "佛告舍利弗：‘汝见此妙喜世界及无动佛不？’‘唯然已见，世尊！愿使一切众生得清净土，如无动佛；获神通力，如维摩结。世尊！我等快得善利，得见是人亲近供养。其诸众生，若今现在，若佛灭后，闻此经者，亦得善利；况复闻已信解，受持读诵解说，如法修行。若有手得是经典者，便为已得法宝之藏；若有读诵解释其义，如说修行，则为诸佛之所护念；其有供养如是人者，当知则为供养于佛；其有书持此经卷者，当知其室有如来；若闻是经能随喜者，斯人则为趣一切智；若能信解此经，乃至一四句偈，为他说者，当知此人，即是受阿耨多罗三藐三菩提记。’\n",
              "\n",
              "法供养品第十三\n",
              "尔时，释提恒因，于大众中白佛言：‘世尊！我虽从佛及文殊师利闻百千经，未曾闻此不可思议，自在神通，决定实相经典。如我解佛所说义趣，若有众生闻此经法，信解受持读诵之者，必得是法不疑，何况如说修行？斯人则为闭众恶趣开诸善门，常为诸佛之所护念；降伏外学，摧灭魔怨；修治菩提，安处道场；履践如来所行之迹。世尊！若有受持读诵如说修行者，我当与诸眷属供养给事；所在聚落城邑、山林旷野，有是经处，我亦与诸眷属，听受法故共到其所；其未信者，当令生信；其已信者，当为作护。’\n",
              "佛言：‘善哉！善哉！天帝，如汝所说，吾助尔喜。此经广说过去未来现在诸佛，不可思议阿耨多罗三藐三菩提。是故，天帝！若善男子，善女人，受持读诵供养是经者，则为供养去来今佛。’\n",
              "‘天帝！正使三千大千世界，如来满中，譬如甘蔗竹苇，稻麻丛林；若有善男子，善女人，或以一劫，或减一劫，恭敬尊重，赞叹供养，奉诸所安，至诸佛灭后，以一一全身舍利，起七宝塔，纵广一四天下，高至梵天，表刹庄严；以一切华香璎珞，幢幡伎乐，微妙第一，若一劫，若减一劫，而供养之。天帝！于意云何？其人植福，宁为多不？’\n",
              "释提桓因言：‘甚多，世尊！彼之福德，若以百千亿劫，说不能尽。’\n",
              "佛告天帝：‘当知是善男子，善女人，闻是不可思议解脱经典，信解受持，读诵修行，福多于彼。所以者何？诸佛菩提，皆从此生；菩提之相，不可限量，以是因缘福不可量。’\n",
              "佛告天帝：‘过去无量阿僧祇劫，时世有佛，号曰药王如来、应供、正遍知、明行足、善逝、世间解、无上士、调御丈夫、天人师、佛、世尊。世界名大庄严，劫名庄严，佛寿二十小劫；其声闻僧，三十六亿那由他；菩萨僧有十二亿。天帝！是时有转轮圣王，名曰宝盖；七宝具足，王四天下。王有千子，端正勇健，能伏怨敌。’\n",
              "‘尔时，宝盖与其眷属，供养药王如来，施诸所安，至满五劫，过五劫已，告其千子：“汝等亦当如我，以深心供养于佛。”于是千子受父王命，供养药王如来，复满五劫，一切施安。\n",
              "其王一子，名曰月盖，独坐思惟：宁有供养殊过此者？\n",
              "以佛神力，空中有天曰：“善男子！法之供养，胜诸供养。”即问：“何谓法之供养？”天曰：“汝可住问药王如来，当广为汝说法之供养。”即时月盖王子，行诣药王如来，稽首佛足，却住一面，白佛言：“世尊！诸供养中，法供养胜。云何名为法之供养？”’\n",
              "‘佛言：“善男子！法供养者，诸佛所说深经，一切世间难信难受，微妙难见，清净无染，非但分别思惟之所能得。菩萨法藏所摄，陀罗尼印印之。至不退转，成就六度，善分别义，顺菩提法，众经之上。入大慈悲，离众魔事，及诸邪见。顺因缘法，无我，无人，无众生，无寿命，空、无相、无作、无起。能令众生坐于道场，而转法轮，诸天龙神，乾闼婆等，所共叹誉。能令众生入佛法藏，摄诸贤圣一切智慧。说众菩萨所行之道，依于诸法实相之义。明宣无常苦空无我寂灭之法，能救一切毁禁众生；诸魔外道及贪著者，能使怖畏；诸佛贤圣所共称叹。背生死苦，示涅槃乐，十方三世诸佛所说。若闻如是等经，信解受持读诵，以方便力，为诸众生分别解说，显示分明，守护法故，是名法之供养。又于诸法如说修行，随顺十二因缘，离诸邪见，得无生忍；决定无我无有众生，而于因缘果报无违无诤，离诸我所。依于义，不依语；依于智，不依识；依了义经，不依不了义经；依于法，不依人。随顺法相，无所入，无所归。无明毕竟灭故，诸行亦毕竟灭；乃至生毕竟灭故，老死亦毕竟灭。作如是观，十二因缘，无有尽相，不复起相，是名最上法之供养。”’\n",
              "佛告天帝：‘王子月盖，从药王佛，闻如是法，得柔顺忍。即解宝衣严身之具，以供养佛。白佛言：“世尊！如来灭后，我当行法供养，守护正法。愿以威神加哀建立，令我得降伏魔怨，修菩萨行。”佛知其深心所念，而记之曰：“汝于末后，守护法城。”天帝！时王子月盖，见法清净，闻佛授记，以信出家，修习善法。精进不久，得五神通，具菩萨道，得陀罗尼，无断辩才。于佛灭后，以其所得神通、总持、辩才之力，满十小劫，药王如来所转法轮随而分布。月盖比丘以守护法，勤行精进，即于此身，化百万亿人于阿耨多罗三藐三菩提，立不退转；十四那由他人，深发声闻辟支佛心；无量众生得生天上。天帝！时王宝盖，岂异人乎？今现得佛，号宝焰如来，其王千子，即贤劫中千佛是也。从迦罗鸠孙驮为始得佛，最后如来号曰楼至。月盖比丘，则我身是。’\n",
              "‘如是，天帝！当知此要，以法供养，于诸供养为上为最，第一无比。是故天帝，当以法之供养，供养于佛。’\n",
              "\n",
              "嘱累品第十四\n",
              "于是，佛告弥勒菩萨言：‘弥勒！我今以是无量亿阿僧祇劫，所集阿耨多罗三藐三菩提法付嘱于汝。如是辈经，于佛灭后末世之中，汝等当以神力，广宣流布于阎浮提，无令断绝。所以者何？未来世中，当有善男子善女人，及天龙鬼神乾闼婆罗刹等，发阿耨多罗三藐三菩提心，乐于大法；若使不闻如是等经，则失善利。如此辈人，闻是等经，必多信乐，发希有心，当以顶受，随诸众生所应得利，而为广说。弥勒当知，菩萨有二相。何谓为二？一者好于杂句文饰之事。二者不畏深义如实能入。若好杂句文饰事者，当知是为新学菩萨；若于如是无染无著甚深经典，无有恐畏，能入其中，闻已心净，受持读诵，如说修行，当知是为久修道行。弥勒！复有二法，名新学者，不能决定于甚深法。何等为二？一者所未闻深经，闻之惊怖生疑，不能随顺，毁谤不信，而作是言：我初不闻，从何所来？二者若有护持解说如是深经者，不肯亲近供养恭敬，或时于中说其过恶。有此二法，当知是新学菩萨，为自毁伤。不能于深法中，调伏其心。弥勒！复有二法，菩萨虽信解深法，犹自毁伤，而不能得无生法忍。何等为二？一者轻慢新学菩萨，而不教诲；二者虽信解深法，而取相分别，是为二法。’\n",
              "弥勒菩萨闻说是已，白佛言：‘世尊！未曾有也。如佛所说，我当远离如斯之恶，奉持如来无数阿僧祇劫，所集阿耨多罗三藐三菩提法。若未来世，善男子善女人，求大乘者，当令手得如是等经，与其念力，使受持读诵，为他广说。世尊！若后末世，有能受持读诵，为他说者，当知是弥勒神力之所建立。’佛言：‘善哉！善哉！弥勒！如汝所说，佛助尔喜。’\n",
              "于是一切菩萨，合掌白佛：‘我等亦于如来灭后，十方国土，广宣流布阿耨多罗三藐三菩提法，复当开导诸说法者，令得是经。’\n",
              "尔时，四天王白佛言：‘世尊！在在处处，城邑聚落，山林旷野，有是经卷，读诵解说者，我当率诸官属，为听法故，往诣其所，拥护其人，面百由旬，令无伺求得其便者。’\n",
              "是时，佛告阿难：‘受持是经，广宣流布。’阿难言：‘唯！我已受持要者。世尊！当何名斯经？’佛言：‘阿难！是经名为维摩诘所说，亦名不可思议解脱法门，如是受持。’\n",
              "佛说是经已，长者维摩诘、文殊师利、舍利弗、阿难等，及诸天、人、阿修罗，一切大众，闻佛所说，皆大欢喜，信受奉行。\n"
            ]
          }
        ],
        "page": []
      },
      {
        "id": 3,
        "level": 2,
        "title": "内容概要",
        "brief": "",
        "media": "",
        "list": [],
        "page": ["经中的主角人物是以居士身份出身的维摩诘菩萨：维摩诘居士的家财万贯，平常救助贫民、布施僧侣，乐善好施；而且不执著于外相，为了度化众生，维摩诘居士可以向天神天魔说法，也可以向王公贵族说法，甚至在妓院、赌场向贪欢求乐的乡民说法。经文主要讲述了发生在毗耶离的一次法会，叙述维摩诘菩萨与诸位菩萨和声闻罗汉满智慧和譬喻的问答。\n", "\n", "维摩诘所说经认为“菩萨行于非道，是为通达佛道”，虽“示有资生，而恒观无常，实无所贪；示有妻妾采女，而常远离五欲污泥”，此即“通达佛道”的真正“菩萨行”。又把“无言无说”、“无有文字语言”，排除一切是非善恶等差别境界，作为不二法门的极致。僧肇在《维摩诘所说经注序》中称：“此经所明，统万行则以权智为主，树德本则以六度为根，济蒙惑则以慈悲为首，语宗极则以不二为门。”认为此即“不思议之本”。\n"]
      },
      {
        "id": 4,
        "level": 2,
        "title": "影响",
        "brief": "",
        "media": "",
        "list": [],
        "page": ["《维摩诘经》中的故事性很强，例如天女散花、请饭香土等等，故事人物鲜活，想象奇迥，富于文学趣味。用浅近的方法引生大众的信仰，是大乘经典的一大特色。南北朝时期的文人学士最爱清谈与《维摩经》，六朝志怪作品深受《维摩诘经》中佛教教义、文学手法之影响，大量反映恶报、地狱等场面。僧肇在读《道德经》有 “美则美矣，然期栖神冥累之方，犹未尽善也”之感叹，后来读到《维摩诘经》，决定出家。《高僧传》记载支遁在山阴讲《维摩经》。王安石作过一首《读〈维摩经〉有感》的诗：“身如泡沫亦如风，刀割香涂共一空。宴坐世间观此理，维摩虽病有神通。”中唐著名诗人王维，从小便因其母信佛的影响，成年后将自己的字就是“摩诘”，故后世也称王维为王摩诘。\n", "《维摩诘经》的“不二法门”和思想，深深影响了禅宗的“不二”思想。即所谓的“动静不二，真妄不二，维摩明一切法皆入不二门。”《维摩诘经》中的许多典故，多变成禅宗公案。宋代以后的士子多好禅学，常讲《金刚经》、《楞严经》和《圆觉经》。自此《维摩诘经》的影响变小。\n", "\n", "注疏\n", "主要注疏有东晋僧肇《维摩诘所说经注》10卷；隋慧远《维摩经义记》8卷，智顗《维摩经玄疏》6卷、《维摩经文疏》28卷，吉藏《维摩经玄论》8卷、《维摩经义疏》6卷；唐湛然《维摩经略疏》10卷，窥基《说无垢称经赞》6卷等。日本圣德太子曾撰《维摩经义疏》。此外，势范、凝然、凤潭等也各著疏钞流通。在中国还有藏语译本。1928年，日本河口慧海将其译为日语刊行，题为《汉藏对照国译维摩经》。（高振农）\n"]
      },
      {
        "id": 5,
        "level": 2,
        "title": "版本",
        "brief": "",
        "media": "",
        "list": [],
        "page": ["汉译\n", "敦煌《吐蕃赞普传记》写本反面的维摩诘经片段\n", "维摩诘经约在公元100年前后，开始在印度流传。在公元183年，由支谦首次汉译。\n", "目前中文的版本有三种版本，分别由三国支谦／罗什／玄奘大师翻译，其他版本则不明或未发现。\n", "《维摩诘所说经》曾有七种汉文译本，现存三种，分别是\n", "三国时期吴支谦《维摩诘经》三卷\n", "后秦鸠摩罗什 《维摩诘所说经》三卷\n", "唐朝玄奘 《说无垢称经》 六卷 \n", "其中收于大正藏第14册鸠摩罗什的译本流传最广。\n", "于清代时，乾隆大藏经有参考藏文版本，收藏于乾隆大藏经（俗称中文龙藏经，以免与康熙版藏文龙藏经混淆）：\n", "龙藏经《维摩诘所说大乘经》三卷\n", "东晋的僧肇、南朝梁的智𫖮（天台智者）、慧远、隋末唐初的嘉祥吉藏、唐朝慈恩窥基都曾为此经作注解。在日本，有圣德太子等人作注。\n", "维摩诘经在敦煌写本中也有残卷，但由于残破不全，只留了二巻。\n", "\n", "藏译\n", "8世纪译经僧法性戒所翻译，名为《圣无垢称所说经》（आर्यविमलकीर्तिनिर्देशो नाम महायानसूत्रम्，Āryavimalakīrtinirdeśo Nāma Mahāyānasūtram）。目前收录于德格版、北京版、奈塘版西藏大藏经中。\n", "本经在藏传佛教大藏经当中，则称为《无垢经／དྲི་མ་མེད་པ》。该经典共计三卷(fasicles)十四品(chapters)，经名则以维摩诘居士命名。\n", "\n", "梵文本\n", "1999年，日本大正大学高桥尚夫教授于西藏布达拉宫进行文献考查时，意外发现《维摩诘经》的梵文写本，并由大正大学梵语佛典研究会出版《梵汉藏対照‘维摩経’》（2004）、《梵文维摩経－ボタラ宫所藏写本につく校订》（2006）。该写本判定为是12世纪（1140年）的手抄本\n", "\n", "文物发现编辑\n", "2016年1月，内蒙古文化厅文物局在内蒙古开展的可移动文物普查中，发现一卷罕见元代佛经《维摩诘所说经》（即《碛砂藏》之一册）。经文物专家研究，此为居住在“大元国大都钟楼西街北”的张遵诲以及夫人、儿子捐资为五台山金界寺所刻写的佛经。该佛经见证了元大都的城市街道，其中的“钟楼西街”一直沿用至今。 这部《维摩诘所说经》现藏于内蒙古图书馆，为经折装，版面尺寸24.5×55厘米，为《碛砂藏》之一册。《碛砂藏》全称为《平江府陈湖碛砂延圣院大藏经》，南宋元初刻于平江府陈湖碛砂延圣院，历时90余年。上世纪30年代这部藏经曾以陕西开元寺、卧龙寺所藏明洪武年间印本影印行世。\n"]
      }
    ]
  },
  {
    "id": 1018,
    "level": 1,
    "title": "楞伽阿跋多罗宝经",
    "brief": "宋天竺三藏求那跋陀罗译",
    "media": "",
    "page": "",
    "sections": [
      {
        "id": 1,
        "level": 2,
        "title": "经文",
        "brief": "",
        "media": "",
        "list": [
          {
            "id": 1,
            "level": 3,
            "title": "卷一",
            "brief": "一切佛语心品第一之一",
            "media": "lengga1.mp3",
            "page": [
              "一切佛语心品第一之一\n\n",
              "如是我闻：一时，佛住南海滨楞伽山顶，种种宝华以为庄严，与大比丘僧，及大菩萨众俱，从彼种种异佛刹来。是诸菩萨摩诃萨，无量三昧自在之力，神通游戏；大慧菩萨摩诃萨而为上首。一切诸佛手灌其顶，自心现境界，善解其义。种种众生，种种心色，无量度门，随类普现。于五法、自性、识、二种无我，究竟通达。\n",
              "尔时，大慧菩萨与摩帝菩萨，俱游一切诸佛刹土。承佛神力，从坐而起，偏袒右肩，右膝着地，合掌恭敬，以偈赞佛：“\n",
              "世间离生灭，犹如虚空华，\n",
              "智不得有无，而兴大悲心。\n",
              "一切法如幻，远离于心识，\n",
              "智不得有无，而兴大悲心。\n",
              "远离于断常，世间恒如梦，\n",
              "智不得有无，而兴大悲心。\n",
              "知人法无我。烦恼及尔炎，\n",
              "常清净无相。而兴大悲心。\n",
              "一切无涅槃，无有涅槃佛，\n",
              "无有佛涅槃，远离觉、所觉，\n",
              "若有、若无有，是二悉俱离。\n",
              "牟尼寂静观，是则远离生，\n",
              "是名为不取，今世后世净。”\n",
              "尔时，大慧菩萨.偈赞佛已，自说姓名：“\n",
              "我名为大慧，通达于大乘；\n",
              "今以百八义，仰咨尊中上。”\n",
              "世间解之士，闻彼所说偈，\n",
              "观察一切众，告诸佛子言：“\n",
              "汝等诸佛子！今皆恣所问，\n",
              "我当为汝说，自觉之境界。”\n",
              "尔时，大慧菩萨摩诃萨，承佛所听，顶礼佛足，合掌恭敬，以偈问曰：“\n",
              "云何净其念？云何念增长？\n",
              "云何见痴惑？云何惑增长？\n",
              "何故刹土化，相及诸外道？\n",
              "云何无受欲？何故名无受？\n",
              "何故名佛子？解脱至何所？\n",
              "谁缚fù、谁解脱？何等禅境界？\n",
              "云何有三乘？唯愿为解说！\n",
              "缘起何所生。云何作所作？\n",
              "云何俱异说？云何为增长？\n",
              "云何无色定？及以灭正受？\n",
              "云何为想灭？何因从定觉？\n",
              "云何所作生，进去、及持身？\n",
              "云何现分别？云何生诸地？\n",
              "破三有者谁？何处身云何？\n",
              "往生何所至？云何最胜子？\n",
              "何因得神通，及自在三昧？\n",
              "云何三昧心？最胜为我说！”\n",
              "云何名为藏？云何意及识？\n",
              "云何生与灭？云何见已还？\n",
              "云何为种姓，非种及心量？\n",
              "云何建立相，及与非我义？\n",
              "云何无众生？云何世俗说？\n",
              "云何为断见，及常见不生？\n",
              "云何佛外道，其相不相违？\n",
              "云何当来世，种种诸异部？\n",
              "云何空何因？云何刹那坏？\n",
              "云何胎藏生？云何世不动？\n",
              "何因如幻、梦、及揵qián闼tà婆城，\n",
              "世间热时炎，及与水月、光？\n",
              "何因说觉支，及与菩提分？\n",
              "云何国土乱？云何作有见？\n",
              "云何不生灭，世如虚空华？\n",
              "云何觉世间？云何说离字？\n",
              "离妄想者谁？云何虚空譬？\n",
              "如实有几种？几波罗蜜心？\n",
              "何因度诸地？谁至无所受？\n",
              "何等二无我？云何尔炎净？\n",
              "诸智有几种？几戒、众生性？\n",
              "谁生诸宝性，摩尼、真珠等？\n",
              "谁生诸语言，众生种种性？\n",
              "明处及伎术，谁之所显示？\n",
              "伽陀有几种，长颂及短颂？\n",
              "成为有几种，云何名为论？\n",
              "云何生饮食，及生诸爱欲？\n",
              "云何名为王，转轮及小王？\n",
              "云何守护国？诸天有几种？\n",
              "云何名为地，星宿、及日月？\n",
              "解脱、修行者，是各有几种？\n",
              "弟子有几种？云何阿阇shé梨？\n",
              "佛复有几种？复有几种生？\n",
              "魔及诸异学，彼各有几种？\n",
              "自性及与心，彼复各几种？\n",
              "云何施设量？唯愿最胜说！\n",
              "云何空、风、云？云何念、聪、明？\n",
              "云何为林树？云何为蔓草？\n",
              "云何象、马、鹿？云何而捕取？\n",
              "云何为卑陋？何因而卑陋？\n",
              "云何六师摄？云何一阐chǎn提？\n",
              "男、女及不男？斯皆云何生？\n",
              "云何修行退？云何修行生？\n",
              "禅师以何法，建立何等人？\n",
              "众生生诸趣，何相、何像类？\n",
              "云何为财富？何因致财富？\n",
              "云何为释种？何因有释种？\n",
              "云何甘蔗种？无上尊愿说。\n",
              "云何长苦仙？彼云何教授？\n",
              "如来云何于.一切时刹现，\n",
              "种种名色类，最胜子围绕？\n",
              "云何不食肉？云何制断肉？\n",
              "食肉诸种类？何因故食肉？\n",
              "云何日月形，须弥及莲华，\n",
              "师子胜相刹，侧住、覆世界，\n",
              "如因陀罗网；或悉诸珍宝，\n",
              "箜篌、细腰鼓，状种种诸华；\n",
              "或离日月光，如是等无量？\n",
              "云何为化佛？云何报生佛？\n",
              "云何如如佛？云何智慧佛？\n",
              "云何于欲界.不成等正觉？\n",
              "何故色究竟.离欲得菩提？\n",
              "善逝般涅槃，谁当持正法？\n",
              "天师住久如？正法几时住？\n",
              "悉檀及与见，各复有几种？\n",
              "毗尼、比丘分？云何、何因缘？\n",
              "彼诸最胜子，缘觉及声闻，\n",
              "何因百变易？云何百无受？\n",
              "云何世俗通？云何出世间？\n",
              "云何为七地？唯愿为演说！\n",
              "僧伽有几种？云何为坏僧？\n",
              "云何医方论？是复何因缘？\n",
              "何故大牟尼，唱说如是言：‘\n",
              "迦叶拘留孙，拘那含是我’？\n",
              "何故说断、常，及与我、无我？\n",
              "何不一切时，演说真实义；\n",
              "而复为众生，分别说心量。\n",
              "何因男女林，诃梨、阿摩勒？\n",
              "鸡罗及铁围，金刚等诸山，\n",
              "无量宝庄严，仙、闼婆充满？”\n",
              "无上世间解，闻彼所说偈，\n",
              "大乘诸度门，诸佛心第一。（此心如树木坚实心非念虑心也）\n",
              "善哉善哉问！大慧善谛听！\n",
              "我今当次第，如汝所问说。\n",
              "生及与不生，涅槃空、刹那，\n",
              "趣至无自性。佛、诸波罗蜜，\n",
              "佛子与声闻，缘觉，诸外道，\n",
              "及与无色行……如是种种事。\n",
              "须弥、巨海、山，洲渚、刹土地，\n",
              "星宿及日月。外道、天、修罗，\n",
              "解脱、自在通，力、禅、三摩提，\n",
              "灭及如意足，觉支及道品，\n",
              "诸禅定、无量，诸阴身往来，\n",
              "正受灭尽定，三昧起心说。\n",
              "心、意及与识，无我、法有五，\n",
              "自性、想所想，及与现二见。\n",
              "乘及诸种性，金、银、摩尼等，\n",
              "一阐提、大种，荒乱及一佛，\n",
              "智尔焰、得向，众生、有无有。\n",
              "象马诸禽兽，云何而捕取？\n",
              "譬、因成悉檀，及与作所作。\n",
              "郁林迷惑通，心量不现有，\n",
              "诸地不相至，百变百无受，\n",
              "医方工巧论，伎术诸明处。\n",
              "诸山、须弥、地，巨海、日月量，下中上众生：\n",
              "身各几微尘？一一刹几尘？\n",
              "弓弓数有几，肘步、拘楼舍，\n",
              "半由延、由延？兔毫、窗尘、蚁，\n",
              "羊毛、【麸-夫+廣】gèng麦尘？钵他几【麸-夫+廣】gěng麦？\n",
              "阿罗【麸-夫+廣】gěng麦几？独笼、那佉qū梨，\n",
              "勒lè叉、及举利，乃至频婆罗，\n",
              "是各有几数？为有几阿【少/兔】nòu，\n",
              "名舍梨沙婆？几舍梨沙婆，\n",
              "名为一赖提？几赖提、摩沙？\n",
              "为摩沙陀那？几摩沙、陀那？\n",
              "名为陀那罗？复几陀那罗，\n",
              "为迦梨沙那？几迦梨沙那，\n",
              "为成一波罗？此等积聚相；\n",
              "几波罗弥楼？是等所应请，\n",
              "何须问余事？声闻、辟支佛，\n",
              "佛及最胜子，身各有几数？\n",
              "何故不问此！火焰几阿【少/兔】nòu？\n",
              "风阿【少/兔】nòu复几？根根几阿【少/兔】nòu？\n",
              "毛孔眉毛几？\n",
              "护财自在王，转轮圣帝王，\n",
              "云何王守护？云何为解脱？\n",
              "广说及句说，如汝之所问：\n",
              "众生种种欲，种种诸饮食。\n",
              "云何男女林，金刚、坚固山？\n",
              "云何如幻、梦，野鹿渴爱譬？\n",
              "云何山、天仙，犍闼婆庄严？\n",
              "解脱至何所？谁缚、谁解脱？\n",
              "云何禅境界？变化及外道？\n",
              "云何无因作？云何有因作？\n",
              "有因无因作？及非有无因？\n",
              "云何现已灭？云何净诸觉？\n",
              "云何诸觉转，及转诸所作？\n",
              "云何断诸想？云何三昧起？\n",
              "破三有者谁？何处为何身？\n",
              "云何无众生，而说有吾我？\n",
              "云何世俗说？唯愿广分别。\n",
              "所问相云何，及所问非我？\n",
              "云何为胎藏，及种种异身？\n",
              "云何断、常见？云何心得定，\n",
              "言说及诸智，戒种性、佛子？\n",
              "云何成及论？云何师弟子？\n",
              "种种诸众生，斯等复云何？\n",
              "云何为饮食，聪明、魔施设？\n",
              "云何树葛縢？最胜子所问。\n",
              "云何种种刹？仙人长苦行？\n",
              "云何为族姓？从何师受学？\n",
              "云何为丑陋？云何人修行？\n",
              "欲界何不觉，阿迦腻吒zhā成？\n",
              "云何俗神通？云何为比丘？\n",
              "云何为化佛？云何为报佛？\n",
              "云何为如如？平等智慧佛？\n",
              "云何为众僧？佛子如是问。\n",
              "箜篌、腰鼓、花？刹土离光明；\n",
              "心地者有七，所问皆如实。\n",
              "此及余众多，佛子所应问：\n",
              "一一相相应，远离诸见过。\n",
              "悉檀tán离言说，我今当显示，\n",
              "次第建立句，佛子善谛听。\n",
              "此上百八句，如诸佛所说。\n",
              "不生句生句，常句无常句，相句无相句，住异句非住异句，刹那句非刹那句，自性句离自性句，空句不空句，断句不断句，边句非边句，中句非中句，常句非常句（凡有三常此常梵音与上常音异也），缘句非缘句，因句非因句，烦恼句非烦恼句，爱句非爱句，方便句非方便句，巧句非巧句，净句非净句，成句非成句，譬句非譬句，弟子句非弟子句，师句非师句，种性句非种性句，三乘句非三乘句，所有句无所有句，愿句非愿句，三轮句非三轮句，相句非相句，有品句非有品句，俱句非俱句，缘自圣智现法乐句非现法乐句，刹土句非刹土句，阿【少/兔】句非阿【少/兔】句，水句非水句，弓句非弓句，实句非实句，数句非数句（此物之数也），数句非数句（此数霜缕反），明句非明句，虚空句非虚空句，云句非云句，工巧伎术明处句，非明处句，风句非风句，地句非地句，心句非心句，施设句非施设句，自性句非自性句，阴句非阴句，众生句非众生句，慧句非慧句，涅槃句非涅槃句，尔焰句非尔焰句，外道句非外道句，荒乱句非荒乱句，幻句非幻句，梦句非梦句，焰句非焰句，像句非像句，轮句非轮句，揵闼婆句非揵闼婆句，天句非天句，饮食句非饮食句，淫欲句非淫欲句，见句非见句，波罗蜜句非波罗蜜句，戒句非戒句，日月星宿句非日月星宿句，谛句非谛句，果句非果句，灭起句非灭起句，治句非治句，相句非相句，支句非支句，巧明处句非巧明处句，禅句非禅句，迷句非迷句，现句非现句，护句非护句，族句非族句，仙句非仙句，王句非王句，摄受句非摄受句，实句非实句，记句非记句，一阐提句非一阐提句，女男不男句非女男不男句，味句非味句，事句非事句，身句非身句，觉句非觉句，动句非动句，根句非根句，有为句非有为句，无为句非无为句，因果句非因果句，色究竟句非色究竟句，节句非节句，郁树藤句非郁树藤句，杂句非杂句，说句非说句，毗尼句非毗尼句，比丘句非比丘句，处句非处句，字句非字句。大慧！是百八句，先佛所说，汝及诸菩萨摩诃萨，应当修学。”\n",
              "尔时，大慧菩萨摩诃萨复白佛言：“世尊！诸识有几种生住灭？”\n",
              "佛告大慧：“诸识有二种生住灭，非思量所知。诸识有二种生，谓流注生及相生。有二种住，谓流注住及相住。有二种灭，谓流注灭及相灭。\n",
              "大慧！诸识有三种相，谓：转相、业相、真相。大慧！略说有三种识，广说有八相。何等为三？谓真识、现识、及分别事识。大慧！譬如明镜，持诸色像，现识处现，亦复如是。\n",
              "大慧！现识及分别事识，此二坏不坏.相展转因。大慧！不思议薰.及不思议变，是现识因。大慧！取种种尘.及无始妄想薰，是分别事识因。大慧！若覆彼真识.种种不实诸虚妄灭，则一切根识灭，是名相灭。大慧！相续灭者，相续所因灭则相续灭，所从灭及所缘灭则相续灭。大慧！所以者何？是其所依故。依者，谓无始妄想薰；缘者，谓自心见等识境妄想。\n",
              "大慧！譬如泥团微尘，非异非不异，金庄严具亦复如是。大慧！若泥团、微尘异者，非彼所成，而实彼成。是故不异。若不异者，则泥团、微尘应无分别？如是，大慧！转识、藏识真相若异者，藏识非因；若不异者，转识灭藏识亦应灭，而自真相实不灭。是故大慧！非自真相识灭，但业相灭。若自真相灭者，藏识则灭。大慧！藏识灭者，不异外道断见论议。\n",
              "大慧！彼诸外道作如是论：谓摄受境界灭，识流注亦灭；若识流注灭者，无始流注应断。大慧！外道说流注生因，非眼识色明集会而生，更有异因。大慧！彼因者，说言：若胜妙，若士夫，若自在，若微尘。复次，大慧！有七种性自性，所谓：集性自性，性自性，相性自性，大种性自性，因性自性，缘性自性，成性自性。复次，大慧！有七种第一义，所谓：心境界，慧境界，智境界，见境界，超二见境界，超子地境界，如来自到境界。大慧！此是过去未来现在诸如来应供等正觉，性自性第一义心（此心梵音肝栗大肝栗大宋言心谓如树木心非念卢心念卢心梵音云质多也）。以性自性第一义心，成就如来世间、出世间、出世间上上法，圣慧眼入自共相建立，如所建立.不与外道论恶见共。大慧！云何外道论恶见共？所谓自境界妄想见，不觉识自心所现.分齐不通。大慧！愚痴凡夫、性无性、自性第一义作二见论。\n",
              "复次，大慧！妄想三有苦灭，无知、爱、业缘灭，自心所现幻境.随见；今当说。\n",
              "大慧！若有沙门、婆罗门，欲令无种有种，因果现.及事时住，缘阴、界、入生住，或言生已灭。大慧！彼若相续、若事、若生、若有、若涅槃、若道、若业、若果、若谛，破坏断灭论。所以者何？以此现前不可得，及见始非分故。大慧！譬如破瓶不作瓶事，亦如焦种不作牙事。如是大慧！若阴、界、入性已灭、今灭、当灭，自心妄想见；无因故，彼无次第生。大慧！若复说无种、有种、识三缘合生者，龟应生毛，沙应出油，汝宗则坏，违决定义！有种无种说，有如是过；所作事业，悉空无义。大慧！彼诸外道说有三缘合生者，所作方便因果自相，过去未来现在有种无种相，从本已来成事相承觉想地转，自见过习气，作如是说。如是大慧！愚痴凡夫，恶见所噬shì，邪曲、迷醉、无智，妄称一切智说。\n",
              "大慧！若复诸余沙门、婆罗门，见离自性，浮云、火轮、揵闼婆城，无生，幻、焰、水月，及梦，内外心现，妄想无始虚伪，不离自心。妄想因缘灭尽，离妄想、说所说、观所观，受用、建立、身、之藏识，于识境界，摄受及摄受者不相应。无所有境界，离生住灭，自心起，随入分别。大慧！彼菩萨不久当得生死涅槃平等，大悲巧方便，无开发方便。大慧！彼一切众生界，皆悉如幻，不勤因缘，远离内外境界，心外无所见，次第随入无相处，次第随入从地至地三昧境界，解三界如幻，分别观察，当得如幻三昧，度自心现无所有，得住般若波罗蜜，舍离彼生所作方便；金刚喻三摩提，随入如来身，随入如如化，神通自在，慈悲方便，具足庄严，等入一切佛刹，外道入处.离心意意识，是菩萨渐次转身得如来身。\n",
              "大慧！是故欲得如来随入身者，当远离阴、界、入心，因缘所作方便，生住灭妄想虚伪，唯心直进。观察无始虚伪过妄想习气因，三有；思惟无所有，佛地无生，到自觉圣趣。自心自在，到无开发行，如随众色摩尼，随入众生微细之心，而以化身随心量度，诸地渐次，相续建立。是故大慧！自悉檀善，应当修学。”\n",
              "尔时，大慧菩萨复白佛言：“世尊！所说心意意识，五法、自性、相，一切诸佛菩萨所行，自心见等所缘境界不和合，显示一切说成真实相，一切佛语心。为楞伽国摩罗耶山海中住处诸大菩萨，说如来所叹海浪藏识境界法身。”\n",
              "尔时，世尊告大慧菩萨言：“四因缘故眼识转，何等为四？谓自心现摄受不觉，无始虚伪过色习气，计着识性自性，欲见种种色相。大慧！是名四种因缘。水流处，藏识转识浪生。大慧！如眼识，一切诸根、微尘、毛孔俱生，随次境界生，亦复如是。譬如明镜现众色像；大慧！犹如猛风吹大海水。外境界风飘荡心海，识浪不断；因所作相异不异。合业生相，深入计着，不能了知色等自性，故五识身转。大慧！即彼五识身俱，因差别分段相知，当知是意识因。彼身转，彼不作是念：我展转相因。自心现，妄想计着转，而彼各各坏相俱转，分别境界，分段差别，谓彼转。\n",
              "如修行者入禅三昧，微细习气转.而不觉知，而作是念：识灭，然后入禅正受。实不识灭而入正受，以习气种子不灭故不灭，以境界转，摄受不具故灭。大慧！如是微细藏识究竟边际，除诸如来及住地菩萨，诸声闻、缘觉、外道，修行所得三昧智慧之力，一切不能测量决了。\n",
              "余地相智慧，巧便分别，决断句义，最胜无边善根成熟，离自心现妄想虚伪，宴坐山林，下中上修，能见自心妄想流注。无量刹土诸佛灌顶，得自在力神通三昧，诸善知识佛子眷属；彼心意意识自心所现自性境界.虚妄之想。生死有海，业爱无知，如是等因悉已超度。是故大慧！诸修行者，应当亲近最胜知识！”\n",
              "尔时，世尊欲重宣此义，而说偈言：“\n",
              "譬如巨海浪，斯由猛风起，\n",
              "洪波鼓冥壑hè，无有断绝时；\n",
              "藏识海常住，境界风所动，\n",
              "种种诸识浪，腾跃yuè而转生。\n",
              "青赤种种色；珂kē、乳及石蜜，\n",
              "淡味、众华果，日月与光明，\n",
              "非异非不异；海水起波浪，\n",
              "七识亦如是，心俱和合生。\n",
              "譬如海水变，种种波浪转。\n",
              "七识亦如是，心俱和合生。\n",
              "谓彼藏识处，种种诸识转。\n",
              "谓以彼意识，思惟诸相义。\n",
              "不坏相有八，无相亦无相。\n",
              "譬如海波浪，是则无差别；\n",
              "诸识心如是，异亦不可得。\n",
              "心名采集业，意名广采集，\n",
              "诸识识所识，现等境说五。”\n",
              "尔时，大慧菩萨.以偈问曰：“\n",
              "青赤诸色像，众生发诸识，\n",
              "如浪种种法，云何唯愿说！”\n",
              "尔时，世尊以偈答曰：“\n",
              "青赤诸杂色，波浪悉无有；\n",
              "采集业说心，开悟诸凡夫。\n",
              "彼业悉无有，自心所摄离；\n",
              "所摄无所摄，与彼波浪同。\n",
              "受用、建立、身，是众生现识；\n",
              "于彼现诸业，譬如水波浪。”\n",
              "尔时，大慧菩萨.复说偈言：“\n",
              "大海波浪性，鼓跃可分别，\n",
              "藏与业如是，何故不觉知？”\n",
              "尔时，世尊以偈答曰：“\n",
              "凡夫无智慧，藏识如巨海，\n",
              "业相犹波浪，依彼譬类通。”\n",
              "尔时，大慧菩萨.复说偈言：“\n",
              "日出光等照，下中上众生，\n",
              "如来照世间，为愚说真实。\n",
              "已分部诸法，何故不说实？”\n",
              "尔时，世尊以偈答曰：“\n",
              "若说真实者，彼心无真实。\n",
              "譬如海波浪，镜中像及梦，\n",
              "一切俱时现，心境界亦然。\n",
              "境界不具故，次第业转生：\n",
              "识者识所识，意者意谓然，\n",
              "五则以显现，无有定次第。\n",
              "譬如工画师，及与画弟子，\n",
              "布彩图众形，我说亦如是。\n",
              "彩色本无文，非笔亦非素，\n",
              "为悦众生故，绮qǐ错缋huì众像。\n",
              "言说别施行，真实离名字；\n",
              "分别应初业，修行示真实。\n",
              "真实自悟处，觉想所觉离，\n",
              "此为佛子说，愚者广分别。\n",
              "种种皆如幻，虽现无真实，\n",
              "如是种种说，随事别施设。\n",
              "所说非所应，于彼为非说；\n",
              "彼彼诸病人，良医随处方，\n",
              "如来为众生，随心应量说。\n",
              "妄想非境界，声闻亦非分，\n",
              "哀愍者所说，自觉之境界。\n",
              "复次，大慧！若菩萨摩诃萨欲知自心现量，摄受及摄受者妄想境界，当离群聚、习俗、睡眠，初中后夜常自觉悟，修行方便；当离恶见经论言说，及诸声闻、缘觉乘相，当通达自心现妄想之相。\n",
              "复次，大慧！菩萨摩诃萨建立智慧相住已，于上圣智三相，当勤修学。何等为圣智三相当勤修学？所谓无所有相，一切诸佛自愿处相，自觉圣智究竟之相。修行得此已，能舍跛bǒ驴心慧智相，得最胜子第八之地，则于彼上三相修生。大慧！无所有相者，谓声闻、缘觉，及外道相，彼修习生。大慧！自愿处相者，谓诸先佛自愿处修生。大慧！自觉圣智究竟相者，一切法相无所计着，得如幻三昧身，诸佛地处进趣行生。大慧！是名圣智三相。若成就此圣智三相者，能到自觉圣智境界。是故大慧！圣智三相，当勤修学。”\n",
              "尔时，大慧菩萨摩诃萨，知大菩萨众心之所念，名圣智事分别自性经，承一切佛威神之力.而白佛言：“世尊！唯愿为说圣智事分别自性经，百八句分别所依，如来、应供、等正觉.依此分别说菩萨摩诃萨入自相共相妄想自性。以分别说妄想自性故，则能善知.周遍观察人法无我，净除妄想；照明诸地，超越一切声闻、缘觉及诸外道诸禅定乐；观察如来不可思议所行境界，毕定舍离五法、自性；诸佛如来法身智慧，善自庄严，超幻境界，升一切佛刹兜率天宫乃至色究竟天宫，逮得如来常住法身。”\n",
              "佛告大慧：“有一种外道，作无所有妄想计着：觉知因尽，兔无角想；如兔无角，一切法亦复如是。大慧！复有余外道，见种、求那、极微、陀罗骠biāo、形处、横法，各各差别，见已计着；无兔角横法，作牛有角想。\n",
              "大慧！彼堕二见，不解心量，自心境界妄想增长，身、受用、建立妄想限量。大慧！一切法性，亦复如是，离有无不应作想。大慧！若复离有无而作兔无角想，是名邪想。彼因待观，故兔无角不应作想，乃至微尘分别事性，悉不可得。大慧！圣境界离，不应作牛有角想。”\n",
              "尔时，大慧菩萨摩诃萨白佛言：“世尊！得无妄想者.见不生想已，随比思量观察不生，妄想言无耶？”\n",
              "佛告大慧：“非观察不生妄想言无。所以者何？妄想者，因彼生故。依彼角生妄想，以依角生妄想，是故言依。因故，离异不异，故非观察不生妄想言无角。大慧！若复妄想异角者，则不因角生，若不异者，则因彼故。乃至微尘分析推求悉不可得，不异角故，彼亦非性，二俱无性者，何法何故而言无耶？大慧！若无故无角，观有故言兔无角者，不应作想。大慧！不正因故.而说有无，二俱不成。\n",
              "大慧！复有余外道见，计着色空事、形处、横法，不能善知虚空分齐，言色离虚空，起分齐见妄想。\n",
              "大慧！虚空是色，随入色种。大慧！色是虚空，持、所持处所建立性，色，空事分别当知。大慧！四大种生时，自相各别，亦不住虚空，非彼无虚空。\n",
              "如是大慧！观牛有角，故兔无角。大慧！有牛角者，析为微尘，又分别微尘刹那不住，彼何所观故而言无耶？若言观余物者，彼法亦然。”\n",
              "尔时，世尊告大慧菩萨摩诃萨言：“当离兔角、牛角、虚空形色异见妄想。汝等诸菩萨摩诃萨，当思惟自心现妄想，随入为一切刹土最胜子，以自心现方便而教授之。”\n",
              "尔时，世尊欲重宣此义.而说偈言：“\n",
              "色等及心无。色等长养心\n",
              "身、受用、安立，识藏现众生\n",
              "心、意及与识，自性、法有五，\n",
              "无我二种净，广说者所说。\n",
              "长短有无等，展转互相生，\n",
              "以无故成有，以有故成无。\n",
              "微尘分别事，不起色妄想，\n",
              "心量安立处，恶见所不乐。\n",
              "觉想非境界，声闻亦复然。\n",
              "救世之所说，自觉之境界。”\n",
              "尔时，大慧菩萨.为净自心现流故，复请如来，白佛言：“世尊！云何净除一切众生自心现流，为顿、为渐耶？”\n",
              "佛告大慧：“渐净非顿：如庵ān罗果渐熟非顿，如来净除一切众生自心现流，亦复如是.渐净非顿。譬如陶家造作诸器，渐成非顿，如来净除一切众生自心现流，亦复如是.渐净非顿。譬如大地渐生万物，非顿生也，如来净除一切众生自心现流，亦复如是.渐净非顿。譬如人学音乐、书、画种种技术，渐成非顿，如来净除一切众生自心现流，亦复如是.渐净非顿。\n",
              "譬如明镜，顿现一切无相色像，如来净除一切众生自心现流，亦复如是.顿现无相、无有所有清净境界。如日月轮，顿照显示一切色像，如来为离自心现习气过患众生，亦复如是.顿为显示不思议智最胜境界。譬如藏识，顿分别知自心现及身、安立、受用境界，彼诸依佛亦复如是，（依者胡本云津腻谓化佛是真佛气分也）。顿熟众生所处境界，以修行者安处于彼色究竟天。譬如法佛所作依佛光明照曜，自觉圣趣亦复如是，彼于法相有性、无性恶见妄想，照令除灭。\n",
              "大慧！法依佛说一切法，入自相、共相.自心现习气因，相续妄想自性计着因，种种不实如幻，种种计着不可得。复次，大慧！计着缘起自性，生妄想自性相。大慧！如工幻师，依草木瓦石作种种幻，起一切众生若干形色，起种种妄想，彼诸妄想亦无真实。如是大慧！依缘起自性，起妄想自性，种种妄想心，种种相行事妄想相，计着习气妄想，是为妄想自性相生。大慧！是名依佛说法。\n",
              "大慧！法佛者，离心自性相，自觉圣所缘境界，建立施作。\n",
              "大慧！化佛者，说施、戒、忍、精进、禅定、及心智慧，离阴、界、入，解脱识相分别，观察建立，超外道见，无色见。\n",
              "大慧！又法佛者，离攀缘，所缘离，一切所作根量相灭，非诸凡夫、声闻、缘觉、外道、计着我相所著境界，自觉圣究竟差别相建立。是故大慧！自觉圣差别相，当勤修学；自心现见，应当除灭。\n",
              "复次，大慧！有二种声闻乘通分别相：谓得自觉圣差别相，及性妄想自性计着相。\n",
              "云何得自觉圣差别相声闻？谓无常、苦、空、无我境界真谛，离欲寂灭，息阴、界、入自共相，外不坏相.如实知，心得寂止。心寂止已，禅定、解脱、三昧、道果、正受解脱。不离习气、不思议变易死，得自觉圣乐住声闻，是名得自觉圣差别相声闻。大慧！得自觉圣差别乐住菩萨摩诃萨，非灭门乐、正受乐，顾愍众生及本愿，不作证。大慧！是名声闻得自觉圣差别相乐。菩萨摩诃萨.于彼得自觉圣差别相乐，不应修学。\n",
              "大慧！云何性妄想自性计着相声闻？所谓大种，青、黄、赤、白、坚、湿、暖、动，非作生自相、共相，先胜善说。见已，于彼起自性妄想。菩萨摩诃萨于彼应知应舍，随入法无我想，灭人无我相见，渐次诸地相续建立，是名诸声闻性妄想自性计着相。”\n",
              "尔时，大慧菩萨摩诃萨白佛言：“世尊！世尊所说常及不思议自觉圣趣境界，及第一义境界。世尊！非诸外道所说常不思议因缘耶？”\n",
              "佛告大慧：“非诸外道因缘得常不思议，所以者何？诸外道常不思议，不因自相成。若常不思议.不因自相成者，何因显现常不思议？复次，大慧！不思议若因自相成者，彼则应常。由作者因相故，常不思议不成。\n",
              "大慧！我第一义常不思议，第一义因相成，离性非性得自觉性故有相，第一义智因故有因，离性非性故。譬如无作、虚空、涅槃灭尽，故常。如是大慧！不同外道常不思议论。如是大慧！此常不思议，诸如来自觉圣智，所得如是，故常不思议自觉圣智所得，应得修学。\n",
              "复次，大慧！外道常不思议，无常性、异相因故，非自作因相力故常。复次，大慧！诸外道常不思议，于所作性非性无常，见已思量计常。大慧！我亦以如是因缘，所作者性非性.无常；见已，自觉圣境界，说彼常无因。大慧！若复诸外道因相成常不思议，因自相性非性.同于兔角，此常不思议，但言说妄想。诸外道辈，有如是过。所以者何？谓但言说妄想，同于兔角？自因相非分。\n",
              "大慧！我常不思议，因自觉得相故，离所作性非性，故常；非外性非性无常，思量计常。大慧！若复外性非性无常.思量计常，不思议常、而彼不知常不思议自因之相，去得自觉圣智境界相远，彼不应说。\n",
              "复次，大慧！诸声闻畏生死妄想苦.而求涅槃，不知生死涅槃差别一切性妄想非性，未来诸根境界休息，作涅槃想，非自觉圣智趣藏识转。是故凡愚说有三乘，说心量趣无所有。是故大慧！彼不知过去、未来、现在诸如来自心现境界，计着外心现境界，生死轮常转。\n",
              "复次，大慧！一切法不生，是过去、未来、现在诸如来所说。所以者何？谓自心现，性非性.离有非有生故。大慧！一切性不生，一切法如兔马等角，是愚痴凡夫不实妄想自性，妄想故。大慧！一切法不生，自觉圣智趣境界者，一切性自性相不生，非彼愚夫妄想二境界.自性，身、财、建立趣自性相。大慧！藏识摄所摄相转，愚夫堕生住灭二见，悕望一切性生，有非有妄想生，非贤圣也。大慧！于彼应当修学。\n",
              "复次，大慧！有五无间种性。云何为五？谓声闻乘无间种性，缘觉乘无间种性，如来乘无间种性，不定种性，各别种性。\n",
              "云何知声闻乘无间种性？若闻说得阴界入自共相断知时，举身毛孔熙怡yí欣悦，及乐修相智，不修缘起发悟之相，是名声闻乘无间种性。声闻无间见第八地，起烦恼断，习气烦恼不断，不度不思议变易死，度分段死，正师子吼：我生已尽，梵行已立，不受后有，如实知。修习人无我，乃至得般涅槃觉。\n",
              "大慧！各别无间者，我、人、众生、寿命、长养、士夫，彼诸众生作如是觉，求般涅槃。复有异外道说：悉由作者，见一切性已，言此是般涅槃。作如是觉，法无我见非分，彼无解脱。大慧！此诸声闻乘无间外道种性，不出出觉，为转彼恶见故，应当修学。\n",
              "大慧！缘觉乘无间种性者，若闻说各别缘无间，举身毛竖，悲泣流泪。不相近缘，所有不着，种种自身，种种神通，若离若合种种变化，闻说是时，其心随入。若知彼缘觉乘无间种性已，随顺为说缘觉之乘，是名缘觉乘无间种性相。\n",
              "大慧！彼如来乘无间种性，有四种：谓自性法无间种性，离自相法无间种性，得自觉圣无间种性，外刹殊胜无间种性。大慧！若闻此四事一一说时，及说自心现身、财、建立不思议境界时，心不惊怖者，是名如来乘无间种性相。\n",
              "大慧！不定种性者，谓说彼三种时，随说而入，随彼而成。\n",
              "大慧！此是初治地者，谓种性建立，为超入无所有地故，作是建立。彼自觉藏者，自烦恼习净，见法无我，得三昧乐住声闻，当得如来最胜之身。”\n",
              "尔时，世尊欲重宣此义，而说偈言：“\n",
              "须陀槃那果，往来及不还，\n",
              "逮得阿罗汉，是等心惑乱。\n",
              "三乘与一乘，非乘我所说。\n",
              "愚夫少智慧，诸圣远离寂。\n",
              "第一义法门，远离于二教，\n",
              "住于无所有，何建立三乘？\n",
              "诸禅、无量等、无色三摩提，\n",
              "受想悉寂灭，亦无有心量。”\n",
              "“大慧！彼一阐提，非一阐提，世间解脱谁转？大慧！一阐提，有二种：一者、舍一切善根，及于无始众生发愿；云何舍一切善根？谓谤菩萨藏，及作恶言：此非随顺修多罗、毗尼解脱之说。舍一切善根故，不般涅槃。二者、菩萨本自愿方便故，非不般涅槃.一切众生、而般涅槃。大慧！彼般涅槃，是名不般涅槃法相，此亦到一阐提趣。”\n",
              "大慧白佛言：“世尊！此中云何毕竟不般涅槃？”。佛告大慧：“菩萨一阐提者，知一切法本来般涅槃已，毕竟不般涅槃，而非舍一切善根一阐提也。大慧！舍一切善根一阐提者，复以如来神力故，或时善根生。所以者何？谓如来不舍一切众生故。以是故，菩萨一阐提不般涅槃。\n",
              "复次，大慧！菩萨摩诃萨当善三自性。云何三自性？谓妄想自性，缘起自性，成自性。大慧！妄想自性从相生。”\n",
              "大慧白佛言：“世尊！云何妄想自性从相生？”佛告大慧：“缘起自性事相相，行显现事相相，计著有二种妄想自性，如来应供等正觉之所建立，谓名相计着相.及事相计着相。名相计着相者，谓内外法计着。事相计着相者，谓即彼如是内外自共相计着，是名二种妄想自性相。若依若缘生，是名缘起。云何成自性？谓离名相事相妄想，圣智所得及自觉圣智趣所行境界，是名成自性如来藏心。”\n",
              "尔时，世尊欲重宣此义，而说偈言：“\n",
              "名、相、觉想，自性二相；\n",
              "正智、如如，是则成相。\n",
              "大慧！是名观察五法、自性相经，自觉圣智趣所行境界，汝等诸菩萨摩诃萨，应当修学！\n",
              "复次，大慧！菩萨摩诃萨善观二种无我相，云何二种无我相？谓：人无我，及法无我。\n",
              "云何人无我？谓离我我所，阴界入聚.无知业爱生。眼、色等摄受，计着生识，一切诸根，自心现器身等藏，自妄想相.施设显示。如河流、如种子、如灯、如风、如云，刹那展转坏，躁zào动如猿猴，乐不净处如飞蝇，无厌足如风火。无始虚伪习气因，如汲jí水轮.生死趣有轮，种种身色如幻术、神咒、机发像起。善彼相知，是名人无我智。\n",
              "云何法无我智？谓觉阴界入妄想相自性。如阴界入离我我所，阴界入积聚.因业爱绳缚，展转相缘生，无动摇；诸法亦尔，离自共相，不实妄想相，妄想力，是凡夫生，非圣贤也；心意识、五法、自性离故。大慧！菩萨摩诃萨.当善分别一切法无我。善法无我菩萨摩诃萨，不久当得初地菩萨无所有观地相，观察开觉欢喜，次第渐进，超九地相，得法云地。于彼建立无量宝庄严大宝莲华王像，大宝宫殿，幻自性境界修习生，于彼而坐，同一像类.诸最胜子眷属围绕。从一切佛刹来佛手灌顶，如转轮圣王太子灌顶，超佛子地，到自觉圣法趣，当得如来自在法身，见法无我故。是名法无我相。\n",
              "汝等诸菩萨摩诃萨。应当修学！”\n",
              "尔时，大慧菩萨摩诃萨复白佛言：“世尊！建立诽谤相，唯愿说之！令我及诸菩萨摩诃萨.离建立、诽谤二边恶见，疾得阿耨多罗三藐三菩提。觉已，离常建立、断诽谤见，不谤正法。”\n",
              "尔时，世尊受大慧菩萨请已，而说偈言：“\n",
              "建立及诽谤，无有彼心量，\n",
              "身、受用、建立，及心不能知。\n",
              "愚痴无智慧，建立及诽谤。”\n",
              "尔时，世尊于此偈义，复重显示，告大慧言：“有四种非有有建立。云何为四？谓非有相建立，非有见建立，非有因建立，非有性建立；是名四种建立。又诽谤者，谓于彼所立无所得，观察非分而起诽谤。是名建立、诽谤相。\n",
              "复次，大慧！云何非有相建立相？谓阴界入非有自共相而起计着：此如是，此不异，是名非有相建立相。此非有相建立妄想，无始虚伪过种种习气计着生。\n",
              "大慧！非有见建立相者，若彼如是阴界入，我、人、众生、寿命、长养、士夫见建立，是名非有见建立相。\n",
              "大慧！非有因建立相者，谓初识无因生，后不实如幻，本不生眼、色、眼、界、念、前生，生已实已还坏，是名非有因建立相。\n",
              "大慧！非有性建立相者，谓虚空、灭、般涅槃、非作、计性建立。此离性非性，一切法如兔马等角，如垂发现，离有非有，是名非有性建立相。\n",
              "建立及诽谤，愚夫妄想，不善观察自心现量，非贤圣也。是故离建立诽谤恶见，应当修学！\n",
              "复次，大慧！菩萨摩诃萨善知心意意识，五法，自性，二无我相，趣究竟，为安众生故，作种种类像。如妄想自性处依于缘起，譬如众色如意宝珠。普现一切诸佛刹土，一切如来大众集会，悉于其中听受经法，所谓一切法如幻、如梦、光影、水月，于一切法离生灭、断常，及离声闻、缘觉之法，得百千三昧，乃至百千亿那由他三昧。得三昧已，游诸佛刹，供养诸佛，生诸天宫，宣扬三宝。示现佛身，声闻、菩萨大众围绕，以自心现量度脱众生，分别演说外性无性，悉令远离有无等见。”\n",
              "尔时，世尊欲重宣此义，而说偈言：“\n",
              "心量世间，佛子观察，种类之身，\n",
              "离所作行，得力、神通，自在成就。”\n",
              "尔时，大慧菩萨摩诃萨复请佛言：“唯愿世尊.为我等说一切法空、无生、无二、离自性相。我等及余诸菩萨众，觉悟是空、无生、无二、离自性相已，离有无妄想，疾得阿耨多罗三藐三菩提。”尔时，世尊告大慧菩萨摩诃萨言：“谛听！谛听！善思念之！今当为汝广分别说。”大慧白佛言：“善哉！世尊！唯然，受教。”\n",
              "佛告大慧：“空，空者.即是妄想自性处。大慧！妄想自性计著者，说空、无生、无二、离自性相。\n",
              "大慧！彼略说七种空：谓相空、性自性空、行空、无行空、一切法离言说空、第一义圣智大空、彼彼空。\n",
              "云何相空？谓一切性自共相空，观展转积聚故，分别无性自共相不生，自、他、俱性无性故相不住，是故说一切性相空，是名相空。\n",
              "云何性自性空？谓自己性自性不生，是名一切法性自性空，是故说性自性空。\n",
              "云何行空？谓阴离我我所，因所成，所作业方便生，是名行空。\n",
              "大慧！即此如是行空，展转缘起.自性无性，是名无行空。\n",
              "云何一切法离言说空？谓妄想自性无言说，故一切法离言说，是名一切法离言说空。\n",
              "云何一切法第一义圣智大空？谓得自觉圣智，一切见过习气空，是名一切法第一义圣智大空。\n",
              "云何彼彼空？谓于彼无彼空，是名彼彼空。\n",
              "大慧！譬如鹿子母舍，无象、马、牛、羊等，非无比丘众.而说彼空；非舍舍性空，亦非比丘比丘性空，非余处无象马，是名一切法自相.彼于彼无彼，是名彼彼空。是名七种空。彼彼空者，是空最粗，汝等远离！\n",
              "大慧！不自生，非不生，除住三昧，是名无生。\n",
              "离自性即是无生，离自性刹那相续流注及异性，现一切性离自性，是故一切性离自性。\n",
              "云何无二？谓一切法，如冷热、如长短、如黑白。大慧！一切法无二，非于涅槃彼生死，非于生死彼涅槃；异相因有性故，是名无二。如涅槃、生死，一切法亦如是。\n",
              "是故空、无生、无二、离自性相，应当修学！\n",
              "尔时，世尊欲重宣此义，而说偈言：“\n",
              "我常说空法，远离于断常，\n",
              "生死如幻梦，而彼业不坏。\n",
              "虚空及涅槃，灭二亦如是。\n",
              "愚夫作妄想，诸圣离有无。”\n",
              "尔时，世尊复告大慧菩萨摩诃萨言：“大慧！空、无生、无二、离自性相，普入诸佛一切修多罗，凡所有经悉说此义。诸修多罗悉随众生悕望心故，为分别说显示其义，而非真实在于言说。如鹿渴想，诳kuáng惑群鹿，鹿于彼相计着水性，而彼无水。如是一切修多罗所说诸法，为令愚夫发欢喜故，非实圣智在于言说。是故当依于义，莫着言说。”\n"
            ]
          },
          {
            "id": 2,
            "level": 3,
            "title": "卷二",
            "brief": "一切佛语心品之二",
            "media": "lengga2.mp3",
            "page": [
              "一切佛语心品之二\n",
              "尔时，大慧菩萨摩诃萨白佛言：“世尊！世尊修多罗说：如来藏自性清净，转三十二相.入于一切众生身中。如大价宝垢衣所缠，如来之藏常住不变，亦复如是，而阴、界、入垢衣所缠，贪欲、恚、痴不实妄想尘劳所污。一切诸佛之所演说，云何世尊.同外道说我，言有如来藏耶？世尊！外道亦说有常作者，离于求那，周遍不灭。世尊！彼说有我。”\n",
              "佛告大慧：“我说如来藏，不同外道所说之我。大慧！有时说空、无相、无愿、如、实际、法性、法身、涅槃、离自性、不生不灭、本来寂静、自性涅槃，如是等句.说如来藏已，如来应供等正觉.为断愚夫畏无我句，故说离妄想无所有境界如来藏门。\n",
              "大慧！未来现在菩萨摩诃萨，不应作我见计着。譬如陶家，于一泥聚，以人工、水、木、轮绳方便，作种种器。如来亦复如是，于法无我离一切妄想相，以种种智慧善巧方便，或说如来藏，或说无我，以是因缘故，说如来藏。不同外道所说之我；是名说如来藏。\n",
              "开引计我诸外道故，说如来藏，令离不实我见妄想，入三解脱门境界，悕望疾得阿耨多罗三藐三菩提，是故如来应供等正觉.作如是说.如来之藏。若不如是，则同外道.所说之我。是故大慧！为离外道见故，当依无我如来之藏。”\n",
              "尔时，世尊欲重宣此义，而说偈言：“\n",
              "人、相续、阴、缘与微尘，胜、自在、作、心量妄想。”\n",
              "尔时，大慧菩萨摩诃萨，观未来众生，复请世尊：“唯愿为说修行无间，如诸菩萨摩诃萨修行者大方便！”\n",
              "佛告大慧：“菩萨摩诃萨成就四法，得修行者大方便。云何为四？谓善分别自心现，观外性非性，离生住灭见，得自觉圣智善乐，是名菩萨摩诃萨。成就四法得修行者大方便。\n",
              "云何菩萨摩诃萨善分别自心现？谓如是观三界唯心分齐，离我我所，无动摇，离去来，无始虚伪习气所熏，三界种种色行系缚，身、财、建立妄想随入现，是名菩萨摩诃萨善分别自心现。\n",
              "云何菩萨摩诃萨善观外性非性？谓炎、梦等一切性，无始虚伪妄想习因，观一切性自性。菩萨摩诃萨作如是善观外性非性，是名菩萨摩诃萨善观外性非性。\n",
              "云何菩萨摩诃萨善离生住灭见？谓如幻、梦一切性，自、他、俱性不生，随入自心分齐，故见外性非性。见识不生.及缘不积聚，见妄想缘生.于三界，内外一切法不可得。见离自性，生见悉灭，知如幻等诸法自性，得无生法忍。得无生法忍已，离生住灭见，是名菩萨摩诃萨善分别离生住灭见。\n",
              "云何菩萨摩诃萨得自觉圣智善乐？谓得无生法忍，住第八菩萨地，得离心意意识、五法、自性、二无我相，得意生身。”\n",
              "“世尊！意生身者，何因缘？”\n",
              "佛告大慧：“意生身者，譬如意去迅疾无碍，故名意生。譬如意去石壁无碍，于彼异方无量由延，因先所见忆念不忘，自心流注不绝，于身无障碍生。大慧！如是意生身，得一时俱。菩萨摩诃萨意生身，如幻三昧、力、自在、神通，妙相庄严圣种类身一时俱生，犹如意生，无有障碍。随所忆念本愿境界，为成就众生，得自觉圣智善乐。\n",
              "如是.菩萨摩诃萨得无生法忍，住第八菩萨地，转舍心意意识、五法、自性、二无我相身，及得意生身，得自觉圣智善乐。\n",
              "是名菩萨摩诃萨成就四法，得修行者大方便，当如是学！”\n",
              "尔时，大慧菩萨摩诃萨.复请世尊：“唯愿为说一切诸法缘因之相，以觉缘因相故，我及诸菩萨离一切性有无妄见，无妄想见渐次、俱生。”\n",
              "佛告大慧：“一切法二种缘相，谓外及内。外缘者，谓泥团、柱、轮、绳、水、木、人工.诸方便缘，有瓶生。如泥瓶，缕叠、草席、种芽、酪酥等.方便缘生，亦复如是，是名外缘前后转生。云何内缘？谓无明、爱、业等法，得缘名；从彼生阴、界、入法，得缘所起名。彼无差别，而愚夫妄想，是名内缘法。”\n",
              "大慧！彼因者，有六种：谓当有因、相续因、相因、作因、显示因、待因。当有因者，作因已，内外法生。相续因者，作攀缘已，内外法生阴种子等。相因者，作无间相相续生。作因者，作增上事，如转轮王。显示因者，妄想事生已，相现作所作，如灯照色等。待因者，灭时作相续断，不妄想性生。\n",
              "大慧！彼自妄想相愚夫，不渐次生，不俱生。所以者何？若复俱生者，作所作无分别，不得因相故。若渐次生者，不得我相故，渐次生不生；如不生子，无父名。大慧！渐次生相续方便，不然，但妄想耳。因、攀缘、次第、增上缘等，生所生故。大慧！渐次生不生，妄想自性计着相故。渐次，俱不生，自心现受用故。自相、共相外性非性。大慧！渐次，俱不生，除自心现，不觉妄想故相生。是故因缘作事方便相，当离渐次、俱见。”\n",
              "尔时，世尊欲重宣此义，而说偈言：“\n",
              "一切都无生，亦无因缘灭，\n",
              "于彼生灭中，而起因缘想。\n",
              "非遮灭复生，相续因缘起，\n",
              "唯为断凡愚，痴惑妄想缘。\n",
              "有无缘起法，是悉无有生，\n",
              "习气所迷转，从是三有现。\n",
              "真实无生缘，亦复无有灭，\n",
              "观一切有为，犹如虚空华。\n",
              "摄受及所摄，舍离惑乱见，\n",
              "非已生、当生，亦复无因缘。\n",
              "一切无所有，斯皆是言说。\n",
              "尔时，大慧菩萨摩诃萨复白佛言：“世尊！唯愿为说言说妄想相心经！（此同上佛语心也）。世尊我及余菩萨摩诃萨，若善知言说妄想相心经，则能通达言说、所说二种义，疾得阿耨多罗三藐三菩提，以言说、所说二种趣，净一切众生。”佛告大慧：“谛听！谛听！善思念之！当为汝说”大慧白佛言：“善哉！世尊！唯然受教。”\n",
              "佛告大慧：“有四种言说妄想相：谓相言说、梦言说、过妄想计着言说、无始妄想言说。相言说者，从自妄想色相计着生。梦言说者，先所经境界，随忆念生，从觉已境界无性生。过妄想计着言说者，先怨所作业，随忆念生。无始妄想言说者，无始虚伪计着过，自种习气生。是名四种言说妄想相。”\n",
              "尔时，大慧菩萨摩诃萨复以此义，劝请世尊：“唯愿更说言说妄想所现境界。世尊！何处、何故、云何、何因众生妄想言说生？”佛告大慧：“头、胸、喉、鼻、唇、舌、龂、齿，和合出音声。”\n",
              "大慧白佛言：“世尊！言说、妄想，为异、为不异？”佛告大慧：“言说、妄想，非异、非不异。所以者何？谓彼因生相故。大慧！若言说妄想异者，妄想不应是因。若不异者，语不显义，而有显示。是故非异非不异。”\n",
              "大慧复白佛言：“世尊！为言说即是第一义，为所说者是第一义？”佛告大慧：“非言说是第一义。亦非所说是第一义。所以者何？谓第一义圣乐，言说所入是第一义，非言说是第一义。第一义者，圣智自觉所得，非言说妄想觉境界，是故言说、妄想。不显示第一义。言说者，生灭动摇展转因缘起，若展转因缘起者，彼不显示第一义。大慧！自、他相无性故，言说相不显示第一义。复次，大慧！随入自心现量，故种种相外性非性，言说、妄想不显示第一义。是故大慧！当离言说诸妄想相。”\n",
              "尔时，世尊欲重宣此义，而说偈言：“\n",
              "诸性无自性，亦复无言说，\n",
              "甚深空空义，愚夫不能了。\n",
              "一切性自性，言说法如影，\n",
              "自觉圣智子，实际我所说。”\n",
              "尔时，大慧菩萨摩诃萨复白佛言：“世尊！唯愿为说离一、异、俱、不俱、有、无、非有、非无、常、无常，一切外道所不行，自觉圣智所行。离妄想自相、共相，入于第一真实之义。诸地相续渐次，上上增进清净之相，随入如来地相，无开发本愿，譬如众色摩尼境界，无边相行，自心现趣部分之相一切诸法。我及余菩萨摩诃萨.离如是等妄想自性，自共相见，疾得阿耨多罗三藐三菩提，令一切众生一切安乐具足充满。”佛告大慧：“善哉！善哉！汝能问我如是之义，多所安乐、多所饶益，哀愍一切诸天世人。”佛告大慧：“谛听！谛听！善思念之！吾当为汝分别解说。”大慧白佛言：“善哉！世尊！唯然受教。”\n",
              "佛告大慧：“不知心量愚痴凡夫，取内外性，依于一异、俱不俱、有无、非有非无、常无常，自性习因，计着妄想。\n",
              "譬如群鹿，为渴所逼，见春时炎而作水想，迷乱驰趣，不知非水。如是愚夫，无始虚伪妄想所熏习，三毒烧心，乐色境界。见生住灭，取内外性，堕于一异、俱不俱、有无、非有非无、常无常想、妄见摄受。如乾闼婆城。凡愚无智而起城想。无始习气计着相现，彼非有城非无城。如是外道.无始虚伪习气计着，依于一异、俱不俱、有无、非有非无、常无常见，不能了知自心现量。譬如有人梦见男女、象马、车步、城邑、园林、山河、浴池，种种庄严，自身入中，觉已忆念。大慧！于意云何？如是士夫，于前所梦忆念不舍，为黠慧不？”大慧白佛言：“不也，世尊！”佛告大慧：“如是凡夫恶见所噬，外道智慧，不知如梦自心现性，依于一异、俱不俱、有无、非有非无、常无常见。譬如画像，不高不下，而彼凡愚作高下想。如是未来外道.恶见习气充满，依于一异、俱不俱、有无、非有非无、常无常见，自坏坏他。余离有无无生之论，亦说言无，谤因果见，拔善根本，坏清净因。胜求者，当远离去。作如是说：‘彼堕自他俱见有无妄想已，堕建立、诽谤，以是恶见，当堕地狱！’譬如翳目，见有垂发，谓众人言：‘汝等观此！’而是垂发，毕竟非性非无性，见不见故。如是外道.妄见悕望，依于一异、俱不俱、有无、非有非无、常无常见。诽谤正法，自陷陷他。譬如火轮非轮，愚夫轮想，非有智者，如是外道恶见悕望，依于一异、俱不俱、有无、非有非无、常无常想，一切性生。譬如水泡，似摩尼珠，愚小无智作摩尼想，计着追逐，而彼水泡非摩尼非非摩尼，取不取故。如是外道恶见妄想习气所熏，于无所有说有生，缘有者言灭。\n",
              "复次，大慧！有三种量，五分论，各建立已，得圣智自觉，离二自性事，而作有性.妄想计着。大慧！心意意识，身心转变，自心现摄、所摄.诸妄想断，如来地自觉圣智.修行者，不于彼作性非性想。若复修行者，如是境界性非性摄取想生者，彼即取长养及取我人。大慧！若说彼性自性自共相，一切皆是化佛所说，非法佛说。又诸言说，悉由愚夫悕望见生，不为别建立趣自性法，得圣智自觉三昧乐住者.分别显示。\n",
              "譬如水中有树影现，彼非影非非影，非树形非非树形。如是外道见习所熏，妄想计着，依于一异、俱不俱、有无、非有非无、常无常想，而不能知自心现量。譬如明镜，随缘显现一切色像而无妄想，彼非像非非像，而见像非像，妄想愚夫而作像想。如是外道恶见，自心像现妄想计着，依于一异、俱不俱、有无、非有非无、常无常见。譬如风、水和合出声，彼非性非非性。如是外道恶见妄想，依于一异、俱不俱、有无、非有非无、常无常见。譬如大地无草木处，热炎川流，洪浪云踊，彼非性非非性，贪无贪故。如是愚夫.无始虚伪习气所熏，妄想计着，依生住灭，一异、俱不俱、有无、非有非无、常无常，缘自住事门，亦复如彼热炎波浪。譬如有人，咒术机发，以非众生数，毗舍阇鬼方便合成，动摇云为，凡愚妄想计着往来，如是外道恶见悕望，依于一异、俱不俱、有无、非有非无、常无常见，戏论计着，不实建立。\n",
              "大慧！是故欲得自觉圣智事，当离生住灭、一异、俱不俱、有无、非有非无、常无常等恶见妄想！\n",
              "尔时，世尊欲重宣此义，而说偈言：\n",
              "“幻、梦、水树影、垂发、热时炎，\n",
              "如是观三有，究竟得解脱。\n",
              "譬如鹿渴想，动转迷乱心，\n",
              "鹿想谓为水，而实无水事。\n",
              "如是识种子，动转见境界，\n",
              "愚夫妄想生，如为翳所翳。\n",
              "于无始生死，计着摄受性，\n",
              "如逆楔xie出楔，舍离贪摄受。\n",
              "如幻咒、机发、浮云、梦、电光，\n",
              "观是得解脱，永断三相续。\n",
              "于彼无有作，犹如炎、虚空，\n",
              "如是知诸法，则为无所知。\n",
              "言教唯假名，彼亦无有相，\n",
              "于彼起妄想，阴行如垂发。\n",
              "如画、垂发、幻，梦、乾闼婆城，\n",
              "火轮、热时炎，无而现众生。\n",
              "常无常、一异。俱不俱亦然，\n",
              "无始过相续，愚夫痴妄想。\n",
              "明镜、水、净眼，摩尼妙宝珠，\n",
              "于中现众色，而实无所有。\n",
              "一切性显现，如画、热时炎。\n",
              "种种众色现，如梦无所有。\n",
              "复次，大慧！如来说法，离如是四句，谓一异、俱不俱、有无、非有非无、常无常，离于有无、建立诽谤。分别结集，真谛、缘起、道、灭、解脱，如来说法以是为首。非性、非自在、非无因、非微尘、非时、非自性相续，而为说法。复次，大慧！为净烦恼、尔炎障故，譬如商主，次第建立百八句无所有，善分别诸乘及诸地相。\n",
              "复次，大慧！有四种禅。云何为四？谓愚夫所行禅，观察义禅，攀缘如禅，如来禅。\n",
              "云何愚夫所行禅？谓声闻、缘觉.外道修行者、观人无我性，自相、共相、骨锁、无常、苦、不净相，计着为首。如是相不异观，前后转进，相不除灭，是名愚夫所行禅。\n",
              "云何观察义禅？谓人无我自相共相，外道自、他、俱无性已，观法无我，彼地相义渐次增进，是名观察义禅。\n",
              "云何攀缘如禅？谓妄想二无我，妄想.如实处不生妄想，是名攀缘如禅。\n",
              "云何如来禅？谓入如来地，行自觉圣智相三种乐住，成办众生不思议事，是名如来禅。”\n",
              "尔时，世尊欲重宣此义，而说偈言：“\n",
              "凡夫所行禅，观察相义禅，\n",
              "攀缘如实禅，如来清净禅。\n",
              "譬如日月形，钵头摩深崄，\n",
              "如虚空、火烬，修行者观察，\n",
              "如是种种相，外道道通禅；\n",
              "亦复堕声闻，及缘觉境界。\n",
              "舍离彼一切，则是无所有，\n",
              "一切刹诸佛，以不思议手，\n",
              "一时摩其顶，随顺入如相。”\n",
              "尔时，大慧菩萨摩诃萨复白佛言：“世尊！般涅槃者，说何等法谓为涅槃？\n",
              "佛告大慧：“一切自性习气，藏意识见习转变，名为涅槃。诸佛及我，涅槃自性空事境界。复次，大慧！涅槃者，圣智自觉境界，离断常妄想性非性。云何非常？谓自相共相妄想断，故非常。云何非断？谓一切圣去来现在得自觉，故非断。大慧！涅槃不坏不死，若涅槃死者，复应受生相续；若坏者，应堕有为相。是故涅槃离坏、离死，是故修行者之所归依。复次，大慧！涅槃，非舍非得、非断非常、非一义非种种义，是名涅槃。\n",
              "复次，大慧！声闻缘觉涅槃者，觉自相共相，不习近境界，不颠倒见，妄想不生，彼等于彼作涅槃觉。复次，大慧！二种自性相，云何为二？谓言说自性相计着，事自性相计着。言说自性相计著者，从无始言说虚伪习气计着生。事自性相计著者，从不觉自心现分齐生。\n",
              "复次，大慧！如来以二种神力建立.菩萨摩诃萨，顶礼诸佛，听受问义。云何二种神力建立？谓三昧正受.为现一切身面言说神力，及手灌顶神力。大慧！菩萨摩诃萨初菩萨地，住佛神力，所谓入菩萨大乘照明三昧。入是三昧已，十方世界一切诸佛.以神通力，为现一切身面言说，如金刚藏菩萨摩诃萨及余如是相功德成就菩萨摩诃萨。大慧！是名初菩萨地。菩萨摩诃萨得菩萨三昧正受神力，于百千劫积集善根之所成就，次第诸地对治所治相，通达究竟。至法云地，住大莲华微妙宫殿，坐大莲华宝师子座，同类菩萨摩诃萨眷属围绕，众宝璎珞庄严其身，如黄金、瞻卜、日月光明。诸最胜手从十方来，就大莲华宫殿坐上.而灌其顶，譬如自在转轮圣王.及天帝释太子灌顶，是名菩萨手灌顶神力。大慧！是名菩萨摩诃萨二种神力。若菩萨摩诃萨住二种神力，面见诸佛如来，若不如是，则不能见。复次，大慧！菩萨摩诃萨凡所分别，三昧神足说法之行，是等一切悉住如来二种神力。大慧！若菩萨摩诃萨离佛神力能辩说者，一切凡夫亦应能说。所以者何？谓不住神力故。大慧！山石、树木及诸乐器、城墎、宫殿，以如来入城威神力故，皆自然出音乐之声，何况有心者——聋、盲、喑哑、无量众苦，皆得解脱！如来有如是等无量神力，利安众生。”\n",
              "大慧菩萨复白佛言：“世尊！以何因缘.如来应供等正觉，菩萨摩诃萨住三昧正受时，及胜进地灌顶时，加其神力？”佛告大慧：“为离魔业烦恼故，及不堕声闻地禅故，为得如来自觉地故，及增进所得法故，是故如来应供等正觉.咸以神力建立诸菩萨摩诃萨。若不以神力建立者，则堕外道恶见妄想，及诸声闻，众魔悕望，不得阿耨多罗三藐三菩提。以是故，诸佛如来咸以神力.摄受诸菩萨摩诃萨。”\n",
              "尔时，世尊欲重宣此义，而说偈言：“\n",
              "神力人中尊，大愿悉清净，\n",
              "三摩提灌顶，初地及十地。”\n",
              "尔时，大慧菩萨摩诃萨复白佛言：“世尊！佛说缘起，即是说因缘，不自说道。世尊！外道亦说因缘，谓胜、自在、时、微尘生，如是诸性生。然世尊所谓因缘生诸性言说，有间悉檀、无间悉檀？（悉檀者译义或言宗或言成或言默）。世尊！外道亦说有无有生，世尊亦说无有生，生已灭。如世尊所说.无明缘行乃至老死，此是世尊无因说，非有因说。世尊建立作如是说，此有故彼有，非建立渐生；观外道说胜，非如来也。所以者何？世尊！外道说因.不从缘生，而有所生。世尊说观因有事，观事有因，如是因缘杂乱，如是展转无穷。”\n",
              "佛告大慧：“我非无因说，及因缘杂乱说。此有故彼有者，摄所摄非性，觉自心现量。大慧！若摄所摄计着，不觉自心现量，外境界性非性，彼有如是过，非我说缘起。我常说言：因缘和合而生诸法，非无因生。”\n",
              "大慧复白佛言：“世尊！非言说有性，有一切性耶？世尊！若无性者，言说不生，是故言说有性，有一切性。”\n",
              "佛告大慧：“无性而作言说，谓兔角、龟毛等.世间现言说。大慧！非性非非性，但言说耳。如汝所说‘言说自性，有一切性’者，汝论则坏。大慧！非一切刹土有言说，言说者，是作相耳。或有佛刹瞻视显法，或有作相，或有扬眉，或有动睛，或笑，或欠，或謦咳，或念刹土，或动摇。大慧！如瞻视及香积世界，普贤如来国土但以瞻视.令诸菩萨得无生法忍，及殊胜三昧。是故非言说有性有一切性。大慧！见此世界蚊蚋虫蚁，是等众生无有言说而各办事。”\n",
              "尔时，世尊欲重宣此义，而说偈言：“\n",
              "如虚空、兔角、及与槃大子，\n",
              "无而有言说，如是性妄想。\n",
              "因缘和合法，凡愚起妄想，\n",
              "不能如实知，轮回三有宅。”\n",
              "尔时，大慧菩萨摩诃萨复白佛言：“世尊！常声者，何事说？”\n",
              "佛告大慧：“为惑乱。以彼惑乱，诸圣亦现而非颠倒。大慧！如春时炎、火轮、垂发、乾闼婆城、幻、梦、镜像、世间颠倒，非明智也；然非不现。大慧！彼惑乱者.有种种现，非惑乱作无常。所以者何？谓离性非性故。大慧！云何离性非性惑乱？谓一切愚夫种种境界故。如彼恒河，饿鬼见不见故，无惑乱性，于余现故非无性。如是惑乱，诸圣离颠倒，不颠倒，是故惑乱常，谓相相不坏故。大慧！非惑乱种种相，妄想相坏，是故惑乱常。大慧！云何惑乱真实？若复因缘，诸圣于此惑乱不起颠倒觉，非不颠倒觉。大慧！除诸圣于此惑乱，有少分想，非圣智事想。大慧！凡有者，愚夫妄说；非圣言说。彼惑乱者，倒不倒妄想，起二种种性：谓圣种性，及愚夫种性。圣种性者，三种分别：谓声闻乘、缘觉乘、佛乘。云何愚夫妄想起声闻乘种性？谓自共相计着，起声闻乘种性，是名妄想起声闻乘种性。大慧！即彼惑乱妄想.起缘觉乘种性，谓即彼惑乱自共相不观计着，起缘觉乘种性。云何智者即彼惑乱想.起佛乘种性？谓觉自心现量，外性非性，不妄想相，起佛乘种性，是名即彼惑乱起佛乘种性。又，种种事性，凡夫惑想.起愚夫种性。彼非有事、非无事，是名种性义。大慧！即彼惑乱不妄想，诸圣心意意识过习气自性法，转变性，是名为如。是故说如离心，我说此句显示离想，即说离一切想。”\n",
              "大慧白佛言：“世尊！惑乱为有为无？”佛告大慧：“如幻，无计着相；若惑乱有计着相者，计着性不可灭，缘起应如外道说因缘生法。”\n",
              "大慧白佛言：“世尊！若惑乱如幻者，复当与余惑作因？”佛告大慧：“非幻惑因，不起过故。大慧！幻不起过，无有妄想。大慧！幻者，从他明处生，非自妄想过习气处生，是故不起过。大慧！此是愚夫心惑计着，非圣贤也。”尔时，世尊欲重宣此义，而说偈言：“\n",
              "圣不见惑乱，中间亦无实，\n",
              "中间若真实，惑乱即真实。\n",
              "舍离一切惑，若有相生者，\n",
              "是亦为惑乱，不净犹如翳。\n",
              "复次，大慧！非幻无有相似，见一切法如幻。”\n",
              "大慧白佛言：“世尊！为种种幻相计着，言一切法如幻，为异相计着？若种种幻相计着.言一切性如幻者，世尊！有性不如幻者。所以者何？谓色种种相非因。世尊！无有因色.种种相现，如幻。世尊！是故无种种幻相计着相似.性如幻。”佛告大慧：“非种种幻相计着相似.一切法如幻。大慧！然不实一切法，速灭如电，是则如幻。大慧！譬如电光刹那顷现，现已即灭，非愚夫现。如是一切性，自妄想自共相，观察无性，非现色相计着。”尔时，世尊欲重宣此义，而说偈言：“\n",
              "非幻无有譬，说法性如幻；\n",
              "不实速如电，是故说如幻。”\n",
              "大慧复白佛言：“如世尊所说，一切性无生及如幻，将无世尊前后所说自相违耶？说无生性如幻。”佛告大慧：“非我说无生性如幻前后相违过。所以者何？谓生无生，觉自心现量，有非有，外性非性，无生现。大慧！非我前后说相违过，然坏外道因生，故我说一切性无生。大慧！外道痴聚，欲令有无有生，非自妄想种种计着缘。大慧！我非有无有生，是故我以无生说而说。大慧！说性者，为摄受生死故。坏无见、断见故，为我弟子摄受种种业受生处故，以性声说摄受生死。大慧！说幻性自性相，为离性自性相故。堕愚夫恶见相悕望，不知自心现量，坏因所作生，缘自性相计着，说幻、梦自性相一切法，不令愚夫恶见悕望计着.自及他.一切法，如实处见，作不正论。大慧！如实处见一切法者，谓超自心现量。”尔时，世尊欲重宣此义，而说偈言：“\n",
              "无生作非性，有性摄生死，\n",
              "观察如幻等，于相不妄想。\n",
              "复次，大慧！当说名、句、形身相。善观名、句、形身菩萨摩诃萨，随入义、句、形身，疾得阿耨多罗三藐三菩提。如是觉已，觉一切众生。大慧！名身者，谓若依事立名，是名名身。句身者，谓句有义身，自性决定究竟，是名句身。形身者，谓显示名句，是名形身（形身即字也）。又，形身者，谓长短高下。又句身者，谓径迹，如象、马、人兽等所行径迹，得句身名。大慧！名及形者，谓以名说无色四阴，故说名；自相现，故说形。是名名、句、形身。说名、句、形身相分齐，应当修学！”尔时，世尊欲重宣此义，而说偈言：“\n",
              "名身与句身，及形身差别，\n",
              "凡夫愚计着，如象溺深泥。”\n",
              "复次，大慧！未来世智者，当以离一异、俱不俱见相，我所通义，问无智者。彼即答言：此非正问，谓色等常无常，为异不异？如是涅槃诸行，相所相，求那所求那，造所造，见所见，尘及微尘，修与修者，如是比展转相.如是等问，而言佛说无记止论。非彼痴人之所能知，谓闻慧不具故。如来应供等正觉.令彼离恐怖句故，说言无记，不为记说。又止外道见论故，而不为说。大慧！外道作如是说：谓命即是身，如是等无记论。大慧！彼诸外道愚痴，于因作无记论，非我所说。大慧！我所说者，离摄所摄，妄想不生，云何止彼？大慧！若摄所摄计著者，不知自心现量，故止彼。大慧！如来应供等正觉，以四种记论。为众生说法。大慧！止记论者，我时时说，为根未熟，不为熟者。复次，大慧！一切法离所作因缘不生，无作者故，一切法不生。大慧！何故一切性离自性？以自觉观时，自共性相不可得，故说一切法不生。何故一切法不可持来，不可持去？以自共相，欲持来无所来，欲持去无所去，是故一切法离持来去。大慧！何故一切诸法不灭？谓性自性相无故，一切法不可得，故一切法不灭。大慧！何故一切法无常？谓相起无常性，是故说一切法无常。大慧！何故一切法常？谓相起无生性，无常常，故说一切法常。”\n",
              "尔时，世尊欲重宣此义，而说偈言：“\n",
              "记论有四种：一向、反诘问、\n",
              "分别、及止论；以制诸外道。\n",
              "有及非有生，僧佉、毗舍师，\n",
              "一切悉无记，彼如是显示。\n",
              "正觉所分别，自性不可得，\n",
              "以离于言说，故说离自性。”\n",
              "尔时，大慧菩萨摩诃萨复白佛言：“世尊！唯愿为说诸须陀洹、须陀洹趣差别通相。若菩萨摩诃萨善解须陀洹趣差别通相，及斯陀含、阿那含、阿罗汉方便相，分别知已，如是如是.为众生说法，谓二无我相及二障净，度诸地相，究竟通达，得诸如来不思议究竟境界，如众色摩尼，善能饶益一切众生，以一切法境界无尽身财，摄养一切。”佛告大慧：“谛听！谛听！善思念之！今为汝说。”大慧白佛言：“善哉！世尊！唯然、听受。”\n",
              "佛告大慧：“有三种须陀洹、须陀洹果差别。云何为三？谓下、中、上。下者，极七有生。中者，三、五有生而般涅槃。上者，即彼生而般涅槃。此三种有三结：下、中、上。云何三结？谓身见、疑、戒取。是三结差别。上上升进，得阿罗汉。大慧！身见有二种：谓俱生及妄想。如缘起妄想自性妄想。譬如依缘起自性，种种妄想自性计着生，以彼非有非无，非有无，无实妄想相故。愚夫妄想，种种妄想.自性相计着，如热时炎，鹿渴水想，是须陀洹妄想身见。彼以人无我摄受无性，断除久远无知计着。大慧！俱生者，须陀洹身见，自他身等四阴，无色相故。色生、造及所造故，展转相因相故，大种及色不集故。须陀洹观有无品不现，身见则断，如是身见断，贪则不生。是名身见相。大慧！疑相者，谓得法善见相故，及先二种身见妄想断故，疑法不生。不于余处起大师见，为净不净，是名疑相须陀洹断。大慧！戒取者.云何？须陀洹不取戒，谓善见受生处苦相故，是故不取。大慧！取者，谓愚夫决定受习苦行，为众乐具故.求受生。彼则不取，除回向自觉胜，离妄想，无漏法相行方便，受持戒支，是名须陀洹取戒相断。须陀洹断三结，贪、痴不生。若须陀洹作是念：此诸结我不成就者，应有二过：堕身见，及诸结不断。”大慧白佛言：“世尊！世尊说众多贪欲，彼何者贪断？”佛告大慧：“爱乐女人，缠绵贪着，种种方便，身口恶业.受现在乐，种未来苦，彼则不生。所以者何？得三昧正受乐故，是故彼断，非趣涅槃贪断。大慧！云何斯陀含相？谓顿照色相妄想生.相见相不生，善见禅趣相故，顿来此世，尽苦际、得涅槃，是故名斯陀含。大慧！云何阿那含？谓过去、未来、现在色相性非性生，见过患使，妄想不生故及结断故，名阿那含。大慧！阿罗汉者，谓诸禅、三昧、解脱、力、明，烦恼苦妄想非性故，名阿罗汉。”大慧白佛言：“世尊！世尊说三种阿罗汉，此说何等阿罗汉？世尊！为得寂静一乘道？为菩萨摩诃萨方便示现阿罗汉？为佛化化？”佛告大慧：“得寂静一乘道声闻，非余。余者行菩萨行，及佛化化，巧方便本愿故，于大众中示现受生，为庄严佛眷属故。\n",
              "大慧！于妄想处，种种说法，谓得果、得禅。禅者、入禅、悉远离故，示现得自心现量，得果相，说名得果。复次，大慧！欲超禅、无量、无色界者，当离自心现量相。大慧！受想正受，超自心现量者，不然。何以故？有心量故。”\n",
              "尔时，世尊欲重宣此义.而说偈言：“\n",
              "诸禅、四无量，无色三摩提、\n",
              "一切受想灭，心量彼无有。\n",
              "须陀槃那果，往来及不还，\n",
              "及与阿罗汉，斯等心惑乱。\n",
              "禅者，禅及缘，断知、是真谛，\n",
              "此则妄想量，若觉得解脱。\n",
              "复次，大慧！有二种觉：谓观察觉，及妄想相摄受计着建立觉。大慧！观察觉者，谓若觉性自性相，选择离四句不可得，是名观察觉。大慧！彼四句者，谓离一异、俱不俱、有无、非有非无、常无常，是名四句。大慧！此四句离，是名一切法。大慧！此四句观察一切法，应当修学。大慧！云何妄想相摄受计着建立觉？谓妄想相摄受计着，坚、湿、暖、动.不实妄想相四大种，宗、因想、譬喻计着，不实建立而建立，是名妄想相摄受计着建立觉。是名二种觉相。若菩萨摩诃萨成就此二觉相，人法无我相.究竟善知，方便无所有觉，观察行地.得初地，入百三昧，得差别三昧，见百佛及百菩萨，知前后际各百劫事，光照百刹土；知上上地相，大愿殊胜神力自在，法云灌顶，当得如来自觉地，善系心十无尽句，成熟众生，种种变化，光明庄严，得自觉圣乐三昧正受。\n",
              "复次，大慧！菩萨摩诃萨当善四大造色。云何菩萨善四大造色？大慧！菩萨摩诃萨作是觉：彼真谛者，四大不生。于彼四大不生，作如是观察。观察已，觉名相妄想分齐，自心现分齐，外性非性，是名自心现妄想分齐，谓三界。观彼四大造色性离，四句通净，离我我所，如实相，自相分齐住，无生自相成。大慧！彼四大种云何生造色？谓津润妄想大种，生内外水界；堪能妄想大种，生内外火界；飘动妄想大种，生内外风界；断截色妄想大种，生内外地界。色及虚空俱，计着邪谛，五阴集聚，四大造色生。大慧！识者、因乐种种迹境界故，余趣相续。大慧！地等四大及造色等，有四大缘，非彼四大缘。所以者何？谓性、形相、处所、作、方便无性，大种不生。大慧！性、形相、处所、作、方便和合生，非无形。是故四大造色相，外道妄想非我。\n",
              "复次，大慧！当说诸阴自性相。云何诸阴自性相？相谓五阴。云何五？谓色、受、想、行、识。彼四阴非色，谓受、想、行、识。大慧！色者，四大及造色各各异相。大慧！非无色有四数，如虚空。譬如虚空过数相，离于数，而妄想言一虚空。大慧！如是阴过数相，离于数。离性非性，离四句。数相者，愚夫言说，非圣贤也。大慧！圣者如幻种种色像，离异不异施设。又如梦影士夫身，离异不异故。大慧！圣智趣同阴妄想现，是名诸阴自性相，汝当除灭。灭已，说寂静法，断一切佛刹诸外道见。大慧！说寂静时，法无我见净，及入不动地。入不动地已，无量三昧自在，及得意生身，得如幻三昧，通达究竟力、明、自在，救摄饶益一切众生，犹如大地载育众生。菩萨摩诃萨普济众生，亦复如是。\n",
              "复次，大慧！诸外道有四种涅槃。云何为四？谓性自性非性涅槃，种种相性非性涅槃，自相自性非性觉涅槃，诸阴自共相相续流注断涅槃；是名诸外道四种涅槃，非我所说法。大慧！我所说者，妄想识灭名为涅槃。”大慧白佛言：“世尊不建立八识耶？”佛言：“建立。”大慧白佛言：“若建立者，云何离意识，非七识？”佛告大慧：“彼因及彼攀缘故，七识不生。意识者，境界分段计着生，习气长养藏识，意俱我我所计着，思惟因缘生，不坏身相，藏识因攀缘自心现境界计着心聚生，展转相因。譬如海浪，自心现境界风吹，若生若灭，亦如是。是故意识灭，七识亦灭。”\n",
              "尔时，世尊欲重宣此义.而说偈言：“\n",
              "我不涅槃性，所作及与相，\n",
              "妄想尔炎识，此灭我涅槃。\n",
              "彼因、彼攀缘，意趣等成身，\n",
              "与因者是心，为识之所依。\n",
              "如水大流尽，波浪则不起，\n",
              "如是意识灭，种种识不生。”\n",
              "复次，大慧！今当说妄想自性分别通相。若妄想自性分别通相善分别，汝及余菩萨摩诃萨.离妄想，到自觉圣，外道通趣善见，觉摄所摄妄想断，缘起种种相、妄想自性行.不复妄想。\n",
              "大慧！云何妄想自性分别通相？谓言说妄想，所说事妄想，相妄想，利妄想，自性妄想，因妄想，见妄想，成妄想，生妄想，不生妄想，相续妄想，缚不缚妄想，是名妄想自性分别通相。\n",
              "大慧！云何言说妄想？谓种种妙音歌咏之声、美乐计着，是名言说妄想。大慧！云何所说事妄想？谓有所说事自性，圣智所知，依彼而生言说妄想，是名所说事妄想。大慧！云何相妄想？谓即彼所说事，如鹿渴想，种种计着而计着，谓坚、湿、暖、动相。一切性妄想，是名相妄想。大慧！云何利妄想？谓乐种种金银珍宝，是名利妄想。大慧！云何自性妄想？谓自性持此如是不异.恶见妄想，是名自性妄想。大慧！云何因妄想？谓若因、若缘，有无分别因相生，是名因妄想。大慧！云何见妄想？谓有无、一异、俱不俱恶见，外道妄想计着妄想，是名见妄想。大慧！云何成妄想？谓我我所想，成决定论，是名成妄想。大慧！云何生妄想？谓缘有无性生计着，是名生妄想。大慧！云何不生妄想？谓一切性本无生.无种，因缘生无因身，是名不生妄想。大慧！云何相续妄想？谓彼俱相续，如金缕，是名相续妄想。大慧！云何缚不缚妄想？谓缚不缚因缘计着，如士夫方便若缚、若解，是名缚不缚妄想。于此妄想自性分别通相，一切愚夫计著有无。大慧！计着缘起而计著者，种种妄想计着自性。如幻示现种种之身，凡夫妄想见种种异幻。大慧！幻与种种.非异非不异：若异者，幻非种种因；若不异者，幻与种种无差别，而见差别；是故非异非不异。是故大慧！汝及余菩萨摩诃萨，如幻缘起、妄想自性，异不异、有无，莫计着！”\n",
              "尔时，世尊欲重宣此义.而说偈言：“\n",
              "心缚于境界，觉想智随转，\n",
              "无所有及胜，平等智慧生。\n",
              "妄想自性有，于缘起则无，\n",
              "妄想或摄受，缘起非妄想。\n",
              "种种支分生，如幻则不成，\n",
              "彼相有种种，妄想则不成。\n",
              "彼相则是过，皆从心缚生，\n",
              "妄想无所知，于缘起妄想。\n",
              "此诸妄想性，即是彼缘起，\n",
              "妄想有种种，于缘起妄想。\n",
              "世谛、第一义，第三无因生，\n",
              "妄想说世谛，断则圣境界。\n",
              "譬如修行事，于一种种现，\n",
              "于彼无种种，妄想相如是。\n",
              "譬如种种翳，妄想众色现，\n",
              "翳无色非色，缘起不觉然。\n",
              "譬如炼真金，远离诸垢秽，\n",
              "虚空无云翳，妄想净亦然。\n",
              "无有妄想性，及有彼缘起，\n",
              "建立及诽谤，悉由妄想坏。\n",
              "妄想若无性，而有缘起性，\n",
              "无性而有性，有性无性生。\n",
              "依因于妄想，而得彼缘起，\n",
              "相、名常相随，而生诸妄想。\n",
              "究竟不成就，则度诸妄想，\n",
              "然后知清净，是名第一义。\n",
              "妄想有十二，缘起有六种，\n",
              "自觉知尔炎，彼无有差别。\n",
              "五法为真实，自性有三种，\n",
              "修行分别此，不越于如如。\n",
              "众相及缘起，彼名起妄想，\n",
              "彼诸妄想相，从彼缘起生。\n",
              "觉慧善观察，无缘、无妄想，\n",
              "成已无有性，云何妄想觉？\n",
              "彼妄想自性，建立二自性，\n",
              "妄想种种现，清净圣境界。\n",
              "妄想如画色，缘起计妄想，\n",
              "若异妄想者，即依外道论。\n",
              "妄想说所想，因见和合生，\n",
              "离二妄想者，如是则为成。”\n",
              "大慧菩萨摩诃萨.复白佛言：“世尊！唯愿为说自觉圣智相及一乘，若说自觉圣智相及一乘，我及余菩萨.善自觉圣智相及一乘，不由于他，通达佛法。”佛告大慧：“谛听！谛听！善思念之！当为汝说。”大慧白佛言：“唯然。受教。”\n",
              "佛告大慧：“前圣所知，转相传授，妄想无性。菩萨摩诃萨.独一静处，自觉观察，不由于他.离见妄想，上上升进，入如来地，是名自觉圣智相。大慧！云何一乘相？谓得一乘道觉，我说一乘。云何得一乘道觉？谓摄所摄妄想，如实处不生妄想，是名一乘觉。大慧！一乘觉者，非余外道、声闻、缘觉、梵天王等之所能得，唯除如来，以是故说名一乘。”\n",
              "大慧白佛言：“世尊！何故说三乘而不说一乘？”佛告大慧：“不自般涅槃法，故不说一切声闻、缘觉一乘。以一切声闻、缘觉，如来调伏，授寂静方便而得解脱，非自己力，是故不说一乘。\n",
              "复次，大慧！烦恼障业习气不断，故不说一切声闻、缘觉一乘。不觉法无我，不离分段死，故说三乘。大慧！彼诸一切起烦恼过习气断.及觉法无我，彼一切起烦恼过习气断，三昧乐味着非性，无漏界觉；觉已，复入出世间上上无漏界.满足众具，当得如来不思议自在法身。”\n",
              "尔时，世尊欲重宣此义.而说偈言：“\n",
              "诸天及梵乘，声闻、缘觉乘，\n",
              "诸佛如来乘，我说此诸乘。\n",
              "乃至有心转，诸乘非究竟，\n",
              "若彼心灭尽，无乘及乘者。\n",
              "无有乘建立，我说为一乘；\n",
              "引导众生故，分别说诸乘。\n",
              "解脱有三种，及与法无我，\n",
              "烦恼智慧等，解脱则远离。\n",
              "譬如海浮木，常随波浪转，\n",
              "声闻愚亦然，相风所飘荡。\n",
              "彼起烦恼灭，除习烦恼愚，\n",
              "味着三昧乐，安住无漏界。\n",
              "无有究竟趣，亦复不退还，\n",
              "得诸三昧身，乃至劫不觉。\n",
              "譬如昏醉人，酒消然后觉，\n",
              "彼觉法亦然，得佛无上身。\n"
            ]
          },
          {
            "id": 3,
            "level": 3,
            "title": "卷三",
            "brief": "一切佛语心品之三",
            "media": "lengga3.mp3",
            "page": [
              "一切佛语心品之三\n",
              "尔时，世尊告大慧菩萨摩诃萨言：“意生身分别通相，我今当说，谛听！谛听！善思念之！”大慧白佛言：“善哉！世尊！唯然，受教。”\n",
              "佛告大慧：“有三种意生身。云何为三？所谓三昧乐正受意生身，觉法自性性意生身，种类俱生无行作意生身。修行者了知，初地上增进相，得三种身。\n",
              "大慧！云何三昧乐正受意生身？谓第三、第四、第五地，三昧乐正受故，种种自心寂静，安住心海，起浪识相不生，知自心现境界性非性，是名三昧乐正受意生身。大慧！云何觉法自性性意生身？谓第八地观察觉了如幻等法，悉无所有，身心转变，得如幻三昧及余三昧门，无量相、力、自在、明，如妙华庄严.迅疾如意；犹如幻、梦、水月、镜像，非造非所造，如造所造，一切色种种支分具足庄严，随入一切佛刹大众，通达自性法故，是名觉法自性性意生身。大慧！云何种类俱生无行作意生身？所谓觉一切佛法，缘自得乐相，是名种类俱生无行作意生身。\n",
              "大慧！于彼三种身相，观察觉了，应当修学！\n",
              "尔时，世尊欲重宣此义.而说偈言：“\n",
              "非我乘大乘，非说亦非字，\n",
              "非谛、非解脱，非无有境界。\n",
              "然乘摩诃衍yǎn，三摩提自在，\n",
              "种种意生身，自在华庄严。”\n",
              "尔时，大慧菩萨摩诃萨.白佛言：“世尊！如世尊说：若男子、女人，行五无间业，不入无择地狱。世尊！云何男子、女人行五无间业.不入无择地狱？”佛告大慧：“谛听！谛听！善思念之！当为汝说。”大慧白佛言：“善哉！世尊！唯然，受教。”\n",
              "佛告大慧：“云何五无间业？所谓杀父、母，及害罗汉、破坏众僧、恶心出佛身血。\n",
              "大慧！云何众生母？谓爱.更受生，贪喜俱；如缘母立。无明为父，生入、处聚落。断二根本，名害父母。彼诸使不现，如鼠毒发，诸法究竟断彼，名害罗汉。云何破僧？谓异相诸阴和合积聚，究竟断彼，名为破僧。大慧！不觉外自共相，自心现量.七识身，以三解脱无漏恶想，究竟断彼七种识佛，名为恶心出佛身血。若男子、女人行此无间事者，名五无间。亦名无间等。\n",
              "复次，大慧！有外无间，今当演说。汝及余菩萨摩诃萨闻是义已，于未来世不堕愚痴。云何五无间？谓先所说无间，若行此者，于三解脱一一不得无间等法。除此已，余化神力现无间等；谓声闻化神力，菩萨化神力，如来化神力。为余作无间罪者除疑悔过，为劝发故，神力变化现无间等。无有一向作无间事，不得无间等。除觉自心现量，离身、财妄想，离我我所摄受，或时遇善知识，解脱余趣相续妄想。”\n",
              "尔时，世尊欲重宣此义.而说偈言：“\n",
              "贪爱名为母，无明则为父，\n",
              "觉境识为佛，诸使为罗汉，\n",
              "阴集名为僧，无间次第断。\n",
              "谓是五无间，不入无择狱。”\n",
              "尔时，大慧菩萨复白佛言：“世尊！唯愿为说佛之知觉。世尊！何等是佛之知觉？”\n",
              "佛告大慧：“觉人法无我，了知二障，离二种死，断二烦恼，是名佛之知觉。声闻、缘觉得此法者，亦名为佛，以是因缘故我说一乘。”\n",
              "尔时，世尊欲重宣此义，而说偈言：“\n",
              "善知二无我，二障烦恼断，\n",
              "永离二种死，是名佛知觉。”\n",
              "尔时，大慧菩萨白佛言：“世尊！何故世尊于大众中唱如是言：我是过去一切佛；及种种受生，我尔时作漫陀转轮圣王，六牙大象，及鹦鹉鸟，释提桓huán因，善眼仙人，如是等百千生经说？”\n",
              "佛告大慧：“以四等故，如来应供等正觉.于大众中，唱如是言：我尔时作拘留孙，拘那含牟尼，迦叶佛。云何四等？谓字等、语等、法等、身等，是名四等。以四种等故，如来应供等正觉，于大众中唱如是言。\n",
              "云何字等？若字称我为佛，彼字亦称一切诸佛；彼字自性无有差别，是名字等。\n",
              "云何语等？谓我六十四种梵音言语相生，彼诸如来应供等正觉亦如是.六十四种梵音言语相生，无增无减，无有差别，迦陵频伽、梵音声性。\n",
              "云何身等？谓我与诸佛法身及色身相好，无有差别，除为调伏彼彼诸趣差别众生，故示现种种差别色身，是名身等。\n",
              "云何法等？谓我及彼佛，得三十七菩提分法，略说佛法无障碍智。是名四等。是故如来应供等正觉，于大众中唱如是言。”\n",
              "尔时，世尊欲重宣此义.而说偈言：“\n",
              "迦叶、拘留孙、拘那含是我，\n",
              "以此四种等，我为佛子说。”\n",
              "大慧复白佛言：“如世尊所说：我从某夜得最正觉，乃至某夜入般涅槃，于其中间乃至不说一字，亦不已说、当说，不说是佛说。世尊！如来应供等正觉.何因说言：不说是佛说？”\n",
              "佛告大慧：“我因二法故，作如是说。云何二法？谓缘自得法及本住法，是名二法。因此二法故，我如是说。云何缘自得法？若彼如来所得，我亦得之，无增无减。缘自得法，究竟境界，离言说妄想，离字二趣。云何本住法？谓古先圣道，如金银等性，法界常住，若如来出世，若不出世，法界常住。如趣彼成道，譬如士夫行旷野中，见向古城平坦正道，即随入城，受如意乐。大慧！于意云何？彼作是道及城中种种乐耶？”答言：“不也。”佛告大慧：“我及过去一切诸佛，法界常住，亦复如是。是故说言：我从某夜得最正觉，乃至某夜入般涅槃，于其中间不说一字，亦不已说、当说。”\n",
              "尔时，世尊欲重宣此义.而说偈言：“\n",
              "我某夜成道，至某夜涅槃，\n",
              "于此二中间，我都无所说。\n",
              "缘自得、法住，故我作是说：\n",
              "彼佛及与我，悉无有差别。”\n",
              "尔时，大慧菩萨.复请世尊：“唯愿为说一切法有无有相，令我及余菩萨摩诃萨离有无有相，疾得阿耨多罗三藐三菩提。”佛告大慧：“谛听！谛听！善思念之！当为汝说。”大慧白佛言：“善哉！世尊！唯然、受教。”\n",
              "佛告大慧：“此世间依有二种，谓依有无，及堕性非性，欲见.不离离相。大慧！云何世间依有？谓有世间因缘生非不有，从有生非无有生。大慧！彼如是说者，是说世间无因。大慧！云何世间依无？谓受贪、恚、痴性已，然后妄想计着贪、恚、痴性非性。大慧！若不取有性者，性相寂静故，谓诸如来、声闻、缘觉，不取贪、恚、痴性为有为无。大慧！此中何等为坏者？”大慧白佛言：“世尊！若彼取贪、恚、痴性，后不复取。”佛告大慧：“善哉！善哉！汝如是解。大慧！非但贪、恚、痴性非性为坏者，于声闻、缘觉及佛.亦是坏者。所以者何？谓内外不可得故，烦恼性异不异故。大慧！贪、恚、痴若内若外不可得，贪、恚、痴性无身故，无取故，非佛、声闻、缘觉是坏者。佛、声闻、缘觉自性解脱故，缚与缚因非性故。大慧！若有缚者，应有缚，是缚因故。大慧！如是说坏者，是名无有相。大慧！因是故，我说：‘宁取人见如须弥山，不起无所有增上慢空见。’大慧！无所有增上慢者，是名为坏。堕自共相见悕望，不知自心现量，见外性无常刹那展转坏。阴界入相续流注变灭，离文字相妄想，是名为坏者。”\n",
              "尔时，世尊欲重宣此义，而说偈言：“\n",
              "有无是二边，乃至心境界，\n",
              "净除彼境界，平等心寂灭。\n",
              "无取境界性，灭非无所有，\n",
              "有事悉如如，如贤圣境界。\n",
              "无种而有生，生已而复灭，\n",
              "因缘有非有，不住我教法。\n",
              "非外道、非佛、非我，亦非余，\n",
              "因缘所集起，云何而得无？\n",
              "谁集因缘有，而复说言无？\n",
              "邪见论生法，妄想计有无。\n",
              "若知无所生，亦复无所灭，\n",
              "观此悉空寂，有无二俱离。”\n",
              "尔时，大慧菩萨复白佛言：“世尊！唯愿为我及诸菩萨说宗通相，若善分别宗通相者，我及诸菩萨通达是相；通是相已，速成阿耨多罗三藐三菩提，不随觉想及众魔外道。”佛告大慧：“谛听！谛听！善思念之！当为汝说。”大慧白佛言：“唯然，受教。”\n",
              "佛告大慧：“一切声闻、缘觉、菩萨，有二种通相，谓宗通及说通。大慧！宗通者，谓缘自得胜进相，远离言说文字妄想，趣无漏界自觉地自相，远离一切虚妄觉想，降伏一切外道、众魔，缘自觉趣光明晖huī发，是名宗通相。云何说通相？谓说九部种种教法，离异不异、有无等相，以巧方便随顺众生.如应说法，令得度脱，是名说通相。大慧！汝及余菩萨，应当修学！”\n",
              "尔时，世尊欲重宣此义.而说偈言：“\n",
              "宗及说通相，缘自与教法，\n",
              "若见善分别，不随诸觉想。\n",
              "非有真实性，如愚夫妄想，\n",
              "云何起欲想.非性为解脱？\n",
              "观察诸有为，生灭等相续，\n",
              "增长于二见，颠倒无所知。\n",
              "一是为真谛，无罪为涅槃，\n",
              "观察世妄想，如幻、梦、芭蕉。\n",
              "虽有贪、恚、痴，而实无有人，\n",
              "从爱生诸阴，有皆如幻、梦。”\n",
              "尔时，大慧菩萨白佛言：“世尊！唯愿为说不实妄想相，不实妄想云何而生？说何等法名不实妄想？于何等法中不实妄想？”佛告大慧：“善哉！善哉！能问如来如是之义，多所饶益，多所安乐，哀愍世间一切天人。谛听！谛听！善思念之！当为汝说。”大慧白佛言：“善哉！世尊！唯然，受教。”\n",
              "佛告大慧：“种种义，种种不实妄想计着，妄想生。大慧！摄所摄计着，不知自心现量，及堕有无见，增长外道见妄想习气，计着外种种义。心心数妄想.计着，我我所生。”\n",
              "大慧白佛言：“世尊！若种种义，种种不实妄想计着妄想生，摄所摄计着，不知自心现量，及堕有无见，增长外道见，妄想习气，计着外种种义，心心数妄想，我我所计着生。世尊！若如是，外种种义相堕有无相，离性非性，离见相。世尊！第一义亦如是，离量根分譬、因相。世尊！何故一处妄想不实义，种种性计着妄想生，非计着第一义处相妄想生？将无世尊说邪因论邪？说一生、一不生。”佛告大慧：“非妄想一生一不生。所以者何？谓有无妄想不生，故外现性非性，觉自心现量.妄想不生。大慧！我说余愚夫，自心种种妄想相故，事业在前，种种妄想性想计着生。云何愚夫得离我我所计着见？离作所作因缘过，觉自妄想心量，身心转变，究竟明解一切地，如来自觉境界，离五法、自性事见妄想。以是因缘故，我说妄想从种种不实义计着生，知如实义，得解脱自心种种妄想。”\n",
              "尔时，世尊欲重宣此义.而说偈言：“\n",
              "诸因及与缘，从此生世间，\n",
              "妄想着四句，不知我所通。\n",
              "世间非有生，亦复非无生，\n",
              "不从有无生，亦非非有无。\n",
              "诸因及与缘，云何愚妄想？\n",
              "非有亦非无，亦复非有无，\n",
              "如是观世间，心转得无我。\n",
              "一切性不生，以从缘生故；\n",
              "一切缘所作，所作非自有。\n",
              "事不自生事，有二事过故，\n",
              "无二事过故，非有性可得。\n",
              "观诸有为法，离攀缘所缘，\n",
              "无心之心量，我说为心量。\n",
              "量者自性处，缘性二俱离，\n",
              "性究竟妙净，我说名为量。\n",
              "施设世谛我，彼则无实事，\n",
              "诸阴阴施设，无事亦复然。\n",
              "有四种平等：相、及因性生，\n",
              "第三无我等，第四修修者。\n",
              "妄想习气转，有种种心生，\n",
              "境界于外现，是世俗心量。\n",
              "外现而非有，心见彼种种，\n",
              "建立于身、财，我说为心量。\n",
              "离一切诸见，及离想所想，\n",
              "无得亦无生，我说为心量。\n",
              "非性非非性，性非性悉离，\n",
              "谓彼心解脱，我说为心量。\n",
              "如如与空际，涅槃及法界，\n",
              "种种意生身，我说为心量。”\n",
              "尔时，大慧菩萨白佛言：“世尊！如世尊所说：‘菩萨摩诃萨当善语义’，云何为菩萨善语义？云何为语？云何为义？”佛告大慧：“谛听！谛听！善思念之！当为汝说。”大慧白佛言：“善哉！世尊！唯然，受教。”\n",
              "佛告大慧：“云何为语？谓言字妄想和合，依咽yān喉、唇、舌、齿、龂yín、颊jiá辅fǔ，因彼、我言说妄想习气计着生，是名为语。大慧！云何为义？谓离一切妄想相、言说相，是名为义。大慧！菩萨摩诃萨于如是义，独一静处，闻思修慧，缘自觉了，向涅槃城，习气身转变已，自觉境界，观地地中间，胜进义相，是名菩萨摩诃萨善义。”\n",
              "复次，大慧！善语义菩萨摩诃萨，观语与义非异非不异，观义与语，亦复如是。若语异义者，则不因语辩义，而以语入义，如灯照色。复次，大慧！不生不灭，自性涅槃，三乘、一乘、心自性等，如缘言说义计着，堕建立及诽谤见，异建立，异妄想，如幻种种妄想现。譬如种种幻，凡愚众生作异妄想，非圣贤也。”\n",
              "尔时，世尊欲重宣此义.而说偈言：“\n",
              "彼言既妄想，建立于诸法，\n",
              "以彼建立故，死堕泥犁中。\n",
              "阴中无有我，阴非即是我，\n",
              "不如彼妄想，亦复非无我。\n",
              "一切悉有性，如凡愚妄想，\n",
              "若如彼所见，一切应见谛。\n",
              "一切法无性，净秽悉无有，\n",
              "不实如彼见，亦非无所有。”\n",
              "复次，大慧！智识相今当说。若善分别智识相者，汝及诸菩萨则能通达智识之相，疾成阿耨多罗三藐三菩提。\n",
              "大慧！彼智有三种：谓世间、出世间、出世间上上。\n",
              "云何世间智？谓一切外道、凡夫计著有无。\n",
              "云何出世间智？谓一切声闻、缘觉.堕自共相悕望计着。\n",
              "云何出世间上上智？谓诸佛菩萨观无所有法，见不生不灭，离有无品，入如来地，人法无我，缘自得生。\n",
              "大慧！彼生灭者是识，不生不灭者是智。\n",
              "复次，堕相无相.及堕有无种种相因是识，超有无相是智。\n",
              "复次，长养相是识，非长养相是智。\n",
              "复次，有三种智：谓知生灭，知自共相，知不生不灭。\n",
              "复次，无碍相是智，境界种种碍相是识。\n",
              "复次，三事和合生方便相是识，无事方便自性相是智。\n",
              "复次，得相是识，不得相是智。自得圣智境界，不出不入故，如水中月。\n",
              "尔时，世尊欲重宣此义.而说偈言：“\n",
              "采集业为识，不采集为智，\n",
              "观察一切法，通达无所有。\n",
              "逮得自在力，是则名为慧；\n",
              "缚境界为心；觉想生为智。\n",
              "无所有及胜，慧则从是生。\n",
              "心、意及与识，远离思惟想，\n",
              "得无思想法，佛子非声闻。\n",
              "寂静胜进忍，如来清净智，\n",
              "生于善胜义，所行悉远离。\n",
              "我有三种智，圣开发真实，\n",
              "于彼想思惟，悉摄受诸性。\n",
              "二乘不相应，智离诸所有。\n",
              "计着于自性，从诸声闻生；\n",
              "超度诸心量，如来智清净。\n",
              "复次，大慧！外道有九种转变论.外道转变见生，所谓：形处转变，相转变，因转变，成转变，见转变，性转变，缘分明转变，所作分明转变，事转变。大慧！是名九种转变见，一切外道因是起有无，生转变论。\n",
              "云何形处转变？谓形处异见，譬如金，变作诸器物，则有种种形处显现，非金性变；一切性变亦复如是。或有外道作如是妄想，乃至事转变妄想，彼非如非异妄想故。如是一切性转变，当知如乳酪lào、酒果等熟。外道转变妄想，彼亦无有转变，若有若无，自心现，外性非性。大慧！如是凡愚众生，自妄想修习生。大慧！无有法若生若灭，如见幻、梦色生。”\n",
              "尔时，世尊欲重宣此义.而说偈言：“\n",
              "形处、时转变，四大种诸根，\n",
              "中阴渐次生，妄想非明智。\n",
              "最胜于缘起，非如彼妄想，\n",
              "然世间缘起，如乾闼婆城。”\n",
              "尔时，大慧菩萨复白佛言：“世尊！唯愿为说一切法相续义，解脱义。若善分别一切法相续、不相续相，我及诸菩萨.善解一切相续巧方便，不堕如所说义计着相续，善于一切诸法相续、不相续相，及离言说文字妄想觉。游行一切诸佛刹土，无量大众，力、自在、神通、总持之印，种种变化，光明照曜yào，觉慧善入十无尽句，无方便行，犹如日月、摩尼、四大，于一切地，离自妄想相见，见一切法如幻、梦等。入佛地身，于一切众生界，随其所应，而为说法而引导之，悉令安住一切诸法如幻、梦等，离有无品及生灭妄想，异言说义，其身转胜。”佛告大慧：“善哉！善哉！谛听！谛听！善思念之！当为汝说。”大慧白佛言：“唯然，受教。”\n",
              "佛告大慧：“无量一切诸法，如所说义，计着相续，所谓：相计着相续，缘计着相续，性非性计着相续，生不生妄想计着相续，灭不灭妄想计着相续，乘非乘妄想计着相续，有为无为妄想计着相续，地地自相妄想计着相续，自妄想无间妄想计着相续，有无品外道依妄想计着相续，三乘一乘无间妄想计着相续。\n",
              "复次，大慧！此及余凡愚众生自妄想相续，以此相续故，凡愚妄想，如蚕cán作茧，以妄想丝自缠缠他，有无相续相计着。\n",
              "复次，大慧！彼中亦无相续及不相续相，见一切法寂静，妄想不生故，菩萨摩诃萨见一切法寂静。\n",
              "复次，大慧！觉外性非性，自心现相.无所有，随顺观察自心现量，有无一切性无相，见相续寂静故，于一切法.无相续不相续相。\n",
              "复次，大慧！彼中无有若缚若解，余堕不如实觉知，有缚有解。所以者何？谓于一切法有无有，无众生可得故。\n",
              "复次，大慧！愚夫有三相续：谓贪、恚、痴，及爱未来，有喜爱俱；以此相续，故有趣相续。彼相续者，续五趣。大慧！相续断者，无有相续不相续相。\n",
              "复次，大慧！三和合缘作方便计着，识相续无间生；方便计着.则有相续，三和合缘识断，见三解脱，一切相续不生。”\n",
              "尔时，世尊欲重宣此义.而说偈言：“\n",
              "不真实妄想，是说相续相；\n",
              "若知彼真实，相续网则断。\n",
              "于诸性无知，随言说摄受。\n",
              "譬如彼蚕cán虫，结网而自缠。\n",
              "愚夫妄想缚，相续不观察。”\n",
              "大慧复白佛言：“如世尊所说：‘以彼彼妄想，妄想彼彼性，非有彼自性，但妄想自性耳。’世尊！若但妄想自性，非性自性相待者，非为世尊如是说烦恼、清净无性过耶？一切法妄想自性非性故。”\n",
              "佛告大慧：“如是，如是，如汝所说！大慧！非如愚夫性自性妄想真实，此妄想自性，非有性自性相然。大慧！如圣智有性自性，圣知、圣见、圣慧眼，如是性自性知。”\n",
              "大慧白佛言：“若使如圣以圣知、圣见、圣慧眼，非天眼、非肉眼，性自性如是知，非如愚夫妄想。世尊！云何愚夫离是妄想，不觉圣性事故？世尊！彼亦非颠倒，非不颠倒。所以者何？谓不觉圣事性自性故，不见离有无相故。世尊！圣亦不如是见，如是妄想，不以自相境界为境界故。世尊！彼亦性自性相.妄想自性如是现，不说因无因故，谓堕性相见故，异境界，非如彼等，如是无穷过。世尊！不觉性自性相故。世尊！亦非妄想自性，因性自性相，彼云何妄想非妄想，如实知妄想？世尊！妄想异，自性相异。世尊！不相似因，妄想自性想，彼云何各各不妄想而愚夫不如实知？然为众生离妄想故，说如妄想相不如实有。世尊！何故遮众生有无见.事自性计着，圣智所行境界计着.堕有见，说空法非性.而说圣智自性事？”\n",
              "佛告大慧：“非我说空法非性，亦不堕有见，说圣智自性事，然为令众生离恐怖句故。众生无始已来.计着性自性相，圣智事自性计着相见，说空法。大慧！我不说性自性相。大慧！但我住自得如实空法，离惑乱相见，离自心现性非性见，得三解脱，如实印所印，于性自性得缘自觉观察住，离有无事见相。\n",
              "复次，大慧！一切法不生者，菩萨摩诃萨不应立是宗。所以者何？谓宗一切性非性故，及彼因生相故，说一切法不生宗，彼宗则坏。彼宗一切法不生，彼宗坏者，以宗有待而生故。又彼宗不生，入一切法故，不坏相不生故，立一切法不生宗者.彼说则坏。大慧！有无不生宗，彼宗入一切性，有无相不可得。大慧！若使彼宗不生，一切性不生而立宗，如是彼宗坏，以有无性相不生故，不应立宗。五分论多过故，展转因异相故，及为作故，不应立宗分.谓一切法不生。如是一切法空，如是一切法无自性，不应立宗。大慧！然菩萨摩诃萨说一切法如幻、梦性，现不现相故，及见觉过故，当说一切法如幻、梦性，除为愚夫离恐怖句故。大慧！愚夫堕有无见，莫令彼恐怖，远离摩诃衍！”\n",
              "尔时，世尊欲重宣此义。而说偈曰\n",
              "无自性、无说、无事、无相续，\n",
              "彼愚夫妄想，如死尸恶觉。\n",
              "一切法不生，非彼外道宗，\n",
              "至竟无所生，性缘所成就。\n",
              "一切法不生，慧者不作想，\n",
              "彼宗因生故，觉者悉除灭。\n",
              "譬如翳目视，妄见垂发相，\n",
              "计着性亦然，愚夫邪妄想。\n",
              "施设于三有，无有事自性，\n",
              "施设事自性，思惟起妄想。\n",
              "相事设言教，意乱极震掉，\n",
              "佛子能超出，远离诸妄想。\n",
              "非水水相受，斯从渴爱生，\n",
              "愚夫如是惑，圣见则不然。\n",
              "圣人见清净，三脱三昧生，\n",
              "远离于生死，游行无所有。\n",
              "修行无所有，亦无性非性，\n",
              "性非性平等，从是生圣果。\n",
              "云何性非性？云何为平等？\n",
              "谓彼心不知，内外极漂动，\n",
              "若能坏彼者，心则平等见。”\n",
              "尔时，大慧菩萨.白佛言：“世尊！如世尊说：‘如攀缘事智慧不得，是施设量建立施设，所摄受非性，摄受亦非性，以无摄故，智则不生，唯施设名耳。’云何世尊.为不觉性自相共相、异不异故智不得耶？为自相共相种种性自性相隐蔽故智不得耶？为山岩、石壁、地水火风障故智不得耶？为极远、极近故智不得耶？为老小盲冥、诸根不具故智不得耶？世尊！若不觉自共相异不异.智不得者，不应说智，应说无智；以有事不可得故。若复种种自共相性自性相隐蔽故.智不得者，彼亦无智，非是智。世尊！有尔炎故智生非无性，会尔炎故名为智。若山岩、石壁、地水火风、极远、极近、老小盲冥、诸根不具、智不得者，此亦非智，应是无智，以有事不可得故。”\n",
              "佛告大慧：“不如是。无智、应是智、非非智。我不如是隐覆说.攀缘事智慧不得，（是施设量建立。觉自心现量。有无有外性非性智而事不得。不得故智于尔炎不生）顺三解脱，智亦不得。非妄想者无始性非性虚伪习智，作如是知。是知彼不知，故于外事处所相性作无性.妄想不断，自心现量建立，说我我所相.摄受计着，不觉自心现量，于智尔炎而起妄想。妄想故，外性非性观察不得，依于断见。”\n",
              "尔时，世尊欲重宣此义.而说偈言：“\n",
              "有诸攀缘事，智慧不观察，\n",
              "此无智非智，是妄想者说。\n",
              "于不异相性，智慧不观察，\n",
              "障碍及远近，是名为邪智。\n",
              "老小诸根冥，而智慧不生，\n",
              "而实有尔炎，是亦说邪智。\n",
              "复次，大慧！愚痴凡夫，无始虚伪恶邪妄想之所回转，回转时，自宗通及说通不善了知，着自心现外性相故，着方便说，于自宗四句清净通相，不善分别。”大慧白佛言：“诚如尊教，唯愿世尊.为我分别说通及宗通，我及余菩萨摩诃萨善于二通，来世凡夫、声闻、缘觉不得其短。”佛告大慧：“善哉！善哉！谛听！谛听！善思念之！当为汝说。”大慧白佛言：“唯然，受教。”\n",
              "佛告大慧：“三世如来有二种法通，谓说通及自宗通。说通者，谓随众生心之所应，为说种种众具契经，是名说通。自宗通者，谓修行者离自心现种种妄想，谓不堕一异、俱不俱品，超度一切心意意识，自觉圣境界，离因成见相，一切外道、声闻、缘觉、堕二边者所不能知；我说是名自宗通法。大慧！是名自宗通及说通相，汝及余菩萨摩诃萨，应当修学！”\n",
              "尔时，世尊欲重宣此义.而说偈言：“\n",
              "我谓二种通，宗通及言说，\n",
              "说者授童蒙，宗为修行者。”\n",
              "尔时，大慧菩萨白佛言：“世尊！如世尊一时说言：‘世间诸论种种辩说，慎勿习近；若习近者，摄受贪欲，不摄受法。’世尊何故作如是说？”\n",
              "佛告大慧：“世间言论，种种句味，因缘、譬喻，采习庄严，诱引诳惑愚痴凡夫，不入真实自通，不觉一切法.妄想颠倒，堕于二边。凡愚痴惑而自破坏，诸趣相续不得解脱，不能觉知自心现量，不离外性自性.妄想计着。是故世间言论种种辩说，不脱生老病死，忧悲苦恼，诳惑迷乱。\n",
              "大慧！释提桓因广解众论，自造声论。彼世论者有一弟子，持龙形像，诣释天宫，建立论宗，要坏帝释千辐之轮；随我不如，断一一头以谢所屈。作是要已，即以释法摧伏帝释，释堕负处；即坏其轮，还来人间。如是大慧！世间言论，因譬庄严，乃至畜生.亦能以种种句味.惑彼诸天及阿修罗，着生灭见，而况于人？是故大慧！世间言论应当远离，以能招致苦生因故；慎勿习近！\n",
              "大慧！世论者，惟说身觉境界而已。大慧！彼世论者，乃有百千，但于后时后五百年，当破坏结集，恶觉因见盛故，恶弟子受。如是大慧！世论破坏结集，种种句味，因譬庄严，说外道事。着自因缘，无有自通。大慧！彼诸外道无自通论，于余世论，广说无量百千事门，无有自通，亦不自知愚痴世论。”\n",
              "尔时，大慧白佛言：“世尊！若外道世论种种句味、因譬庄严，无有自通，自事计著者，世尊亦说世论，为种种异方诸来会众天、人、阿修罗，广说无量种种句味，亦非自通耶？亦入一切外道智慧言说数耶？”\n",
              "佛告大慧：“我不说世论，亦无来去，惟说不来不去。大慧！来者，趣聚会生，去者，散坏；不来不去者，是不生不灭。我所说义，不堕世论妄想数中。所以者何？谓不计者外性非性，自心现处，二边妄想所不能转，相境非性，觉自心现，则自心现妄想不生。妄想不生者，空、无相、无作，入三脱门，名为解脱。\n",
              "大慧！我念一时于一处住，有世论婆罗门来诣我所，不请空闲，便问我言：‘瞿昙！一切所作耶？’我时答言：‘婆罗门！一切所作是初世论。’彼复问言：‘一切非所作耶？’我复报言：‘一切非所作.是第二世论。’彼复问言：‘一切常耶？一切无常耶？一切生耶？一切不生耶？’我时报言：‘是六世论。’大慧！彼复问我言：‘一切一耶？一切异耶？一切俱耶？一切不俱耶？一切因种种受生现耶？’我时报言：‘是十一世论。’大慧！彼复问言：‘一切无记耶？一切有记耶？有我耶？无我耶？有此世耶？无此世耶？有他世耶？无他世耶？有解脱耶？无解脱耶？一切刹那耶？一切不刹那耶？虚空耶？非数灭耶？涅槃耶？瞿昙作耶？非作耶？有中阴耶？无中阴耶？’大慧！我时报言：‘婆罗门！如是说者，悉是世论；非我所说，是汝世论。我唯说无始虚伪妄想习气，种种诸恶三有之因，不能觉知自心现量，而生妄想攀缘外性。如外道法，我诸根义三合智生，我不如是。婆罗门！我不说因，不说无因，惟说妄想摄所摄性施设缘起，非汝所及余堕受我相续者所能觉知。’大慧！涅槃、虚空、灭、非有三种，但数有三耳。复次，大慧！尔时世论婆罗门复问我言：‘痴、爱、业因故有三有耶？为无因耶？’我时报言：‘此二者亦是世论耳。’彼复问言：‘一切性皆入自共相耶？’我复报言：‘此亦世论。婆罗门！乃至意流妄计外尘皆是世论。’复次，大慧！尔时世论婆罗门复问我言：‘颇有非世论者不？我是一切外道之宗，说种种句味、因缘、譬喻庄严。’我复报言：‘婆罗门！有，非汝有者，非为、非宗，非说.非不说种种句味，非不因譬庄严。’婆罗门言：‘何等为非世论，非非宗、非非说？’我时报言：‘婆罗门！有非世论，汝诸外道所不能知，以于外性不实妄想虚伪计着故。谓妄想不生，觉了有无自心现量，妄想不生，不受外尘，妄想永息，是名非世论。此是我法，非汝有也。婆罗门！略说彼识.若来若去、若死若生、若乐若苦、若溺若见、若触若着，种种相，若和合相续，若受若因计着。婆罗门！如是等比，皆是汝等世论。非是我有。’大慧！世论婆罗门作如是问，我如是答，彼即默然，不辞而退，思自通处作是念言：‘沙门释子出于通外，说无生、无相、无因、觉自妄想现相，妄想不生。’\n",
              "大慧！此即是汝向所问我：‘何故说习近世论种种辩说，摄受贪欲，不摄受法。’”\n",
              "大慧白佛言：“世尊！摄受贪欲及法，有何句义？”佛告大慧：“善哉！善哉！汝乃能为未来众生.思惟咨问如是句义，谛听！谛听！善思念之！当为汝说。”大慧白佛言：“唯然，受教。”\n",
              "佛告大慧：“所谓贪者，若取、若舍、若触、若味，系着外尘，堕二边见，复生苦阴生老病死忧悲苦恼。如是诸患，皆从爱起，斯由习近世论及世论者，我及诸佛说名为贪，是名摄受贪欲，不摄受法。大慧！云何摄受法？谓善觉知自心现量，见人无我及法无我相，妄想不生。善知上上地，离心意意识，一切诸佛智慧灌顶，具足摄受十无尽句，于一切法无开发自在，是名为法。所谓不堕一切见、一切虚伪、一切妄想、一切性、一切二边。大慧！多有外道痴人堕于二边，若常、若断，非黠慧者。受无因论，则起常见；外因坏，因缘非性，则起断见。大慧！我不见生住灭故说名为法。大慧！是名贪欲及法，汝及余菩萨摩诃萨，应当修学！”\n",
              "尔时，世尊欲重宣此义.而说偈言：“\n",
              "一切世间论，外道虚妄说，\n",
              "妄见作所作，彼则无自宗。\n",
              "惟我一自宗，离于作所作，\n",
              "为诸弟子说，远离诸世论。\n",
              "心量不可见，不观察二心，\n",
              "摄、所摄非性，断、常二俱离。\n",
              "乃至心流转，是则为世论；\n",
              "妄想不转者，是人见自心。\n",
              "来者谓事生，去者事不现，\n",
              "明了知去来，妄想不复生。\n",
              "有常及无常，所作、无所作，\n",
              "此世、他世等，斯皆世论通。”\n",
              "尔时，大慧菩萨复白佛言：“世尊！所言涅槃者，为何等法名为涅槃，而诸外道各起妄想？”佛告大慧：“谛听！谛听！善思念之！当为汝说.如诸外道妄想涅槃，非彼妄想随顺涅槃。”大慧白佛言：“唯然，受教。”\n",
              "佛告大慧：“或有外道：阴、界、入灭，境界离欲，见法无常，心心法品不生，不念去、来、现在境界，诸受阴尽，如灯火灭，如种子坏，妄想不生。斯等于此，作涅槃想。大慧！非以见坏名为涅槃。\n",
              "大慧！或以从方至方名为解脱，境界想灭，犹如风止。或复以觉所觉见坏名为解脱。或见常无常作解脱想。或见种种相想招致苦生因，思惟是已，不善觉知自心现量，怖畏于相而见无相，深生爱乐，作涅槃想。\n",
              "或有觉知内外诸法自相共相，去、来、现在，有性不坏，作涅槃想。\n",
              "或谓我、人、众生、寿命、一切法坏，作涅槃想。\n",
              "或以外道恶烧智慧，见自性及士夫，彼二有间，士夫所出，名为自性；如冥初比求那转变，求那是作者，作涅槃想。\n",
              "或谓福非福尽。或谓诸烦恼尽。或谓智慧。或见自在是真实作生死者，作涅槃想。\n",
              "或谓展转相生，生死更无余因；如是即是计着因，而彼愚痴不能觉知，不知故作涅槃想。\n",
              "或有外道言：得真谛道作涅槃想。\n",
              "或见功德，功德所起，和合一异、俱不俱，作涅槃想。\n",
              "或见自性所起孔雀文彩，种种杂宝及利刺等性，见已作涅槃想。\n",
              "大慧！或有觉二十五真实。或王守护国，受六德论，作涅槃想。\n",
              "或见时是作者，时节世间，如是觉者作涅槃想。\n",
              "或谓性。或谓非性。或谓知性非性。或见有觉与涅槃差别，作涅槃想。\n",
              "有如是比种种妄想，外道所说，不成所成，智者所弃。大慧！如是一切悉堕二边，作涅槃想。\n",
              "如是等外道涅槃妄想，彼中都无若生若灭。大慧！彼一一外道涅槃，彼等自论；智慧观察，都无所立。如彼妄想，心意来去，漂驰流动，一切无有得涅槃者。\n",
              "大慧！如我所说涅槃者，谓善觉知自心现量，（量有四种一现见二比知三譬喻四先胜相传彼外道于四度量悉皆不成也）。不着外性，离于四句，见如实处，不随自心现妄想二边，摄所摄不可得，一切度量不见所成。愚于真实不应摄受，弃舍彼已，得自觉圣法，知二无我，离二烦恼，净除二障，永离二死。上上地，如来地，如影幻等诸深三昧，离心意意识，说名涅槃。\n",
              "大慧！汝等及余菩萨摩诃萨应当修学！当疾远离一切外道诸涅槃见。”\n",
              "尔时，世尊欲重宣此义.而说偈言：“\n",
              "外道涅槃见，各各起妄想，\n",
              "斯从心想生，无解脱方便。\n",
              "愚于缚、缚者，远离善方便，\n",
              "外道解脱想，解脱终不生。\n",
              "众智各异趣，外道所见通，\n",
              "彼悉无解脱，愚痴妄想故。\n",
              "一切痴外道，妄见作所作，\n",
              "有、无有品论，彼悉无解脱。\n",
              "凡愚乐妄想，不闻真实慧，\n",
              "言语三苦本，真实灭苦因。\n",
              "譬如镜中像，虽现而非有，\n",
              "于妄想心镜，愚夫见有二。\n",
              "不识心及缘，则起二妄想；\n",
              "了心及境界，妄想则不生。\n",
              "心者即种种，远离相、所相，\n",
              "事现而无现，如彼愚妄想。\n",
              "三有惟妄想，外义悉无有，\n",
              "妄想种种现，凡愚不能了。\n",
              "经经说妄想，终不出于名，\n",
              "若离于言语，亦无有所说。”\n"
            ]
          },
          {
            "id": 4,
            "level": 3,
            "title": "卷四",
            "brief": "一切佛语心品之四",
            "media": "lengga4.mp3",
            "page": [
              "一切佛语心品之四\n",
              "尔时，大慧菩萨白佛言：“世尊！唯愿为说三藐三佛陀，我及余菩萨摩诃萨.善于如来自性，自觉觉他。”佛告大慧：“恣所欲问，我当为汝随所问说。”大慧白佛言：“世尊！如来应供等正觉，为作耶？为不作耶？为事耶？为因耶？为相耶？为所相耶？为说耶？为所说耶？为觉耶？为所觉耶？如是等辞句，为异为不异？”\n",
              "佛告大慧：“如来应供等正觉，于如是等辞句，非事非因。所以者何？俱有过故。大慧！若如来是事者，或作，或无常，无常故一切事应是如来，我及诸佛，皆所不欲。若非所作者，无所得故，方便则空，同于兔角、般大之子，以无所有故。大慧！若无事、无因者，则非有非无，若非有非无，则出于四句。四句者，是世间言说；若出四句者，则不堕四句，不堕故智者所取。一切如来句义，亦如是，慧者当知。如我所说一切法无我，当知此义，无我性是无我。一切法有自性，无他性，如牛、马。大慧！譬如非牛、马性，非马、牛性，其实非有非无，彼非无自相。如是大慧！一切诸法非无自相，有自相；。但非无我愚夫之所能知，以妄想故。如是一切法空、无生、无自性，当如是知。如是如来与阴.非异非不异；。若不异阴者，应是无常；。若异者，方便则空。若二者，应有异。如牛角，相似故不异，长短差别故有异；。一切法亦如是。大慧！如牛右角异左角，左角异右角，如是长短种种色各各异。大慧！如来于阴、界、入.非异非不异。如是如来，解脱.非异非不异，如是如来，以解脱名说。若如来异解脱者，应色相成；色相成故，应无常。若不异者，修行者得相应无分别，而修行者见分别，是故非异非不异。如是智及尔炎.非异非不异。大慧！智及尔炎非异非不异者，非常非无常，非作非所作，非有为非无为，非觉非所觉，非相非所相，非阴非异阴，非说非所说，非一非异，非俱非不俱。非一非异、非俱非不俱故，悉离一切量；（见闻觉识识名为量）离一切量，则无言说；无言说则无生；无生则无灭；无灭则寂灭；寂灭则自性涅槃；自性涅槃则无事无因；无事无因则无攀缘；无攀缘则出过一切虚伪；出过一切虚伪则是如来；如来则是三藐三佛陀。大慧！是名三藐三佛陀。佛陀者，离一切根量。”\n",
              "尔时，世尊欲重宣此义.而说偈言：“\n",
              "悉离诸根量，无事亦无因，\n",
              "已离觉、所觉，亦离相、所相。\n",
              "阴缘等正觉，一异莫能见，\n",
              "若无有见者，云何而分别？\n",
              "非作、非不作，非事亦非因，\n",
              "非阴、非在阴，亦非有余杂，\n",
              "亦非有诸性，如彼妄想见，\n",
              "当知亦非无，此法法自尔。\n",
              "以有故有无，以无故有有，\n",
              "若无不应受，若有不应想。\n",
              "或于我、非我，言说量留连，\n",
              "沉溺于二边，自坏坏世间。\n",
              "解脱一切过，正观察我通，\n",
              "是名为正观，不毁大导师。”\n",
              "尔时，大慧菩萨复白佛言：“世尊！如世尊说：‘修多罗摄受不生不灭。’又世尊说：‘不生不灭是如来异名。’云何世尊为无性故说不生不灭？为是如来异名？”佛告大慧：“我说一切法不生不灭，有无品不现。”大慧白佛言：“世尊！若一切法不生者，则摄受法不可得，一切法不生故。若名字中有法者，惟愿为说。”佛告大慧：“善哉！善哉！谛听！善思念之！吾当为汝分别解说。”大慧白佛言：“唯然，受教。”\n",
              "佛告大慧：“我说如来非无性，亦非不生不灭.摄一切法，亦不待缘故不生不灭，亦非无义。大慧！我说意生、法身，如来名号。彼不生者，一切外道、声闻、缘觉、七住菩萨.非其境界。大慧！彼不生，即如来异名。大慧！譬如因陀罗释迦，不兰陀罗，如是等诸物，一一各有多名，亦非多名而有多性，亦非无自性。如是大慧！我于此娑呵世界（娑呵译言能忍），有三阿僧祇百千名号，愚夫悉闻各说我名，而不解我如来异名。大慧！或有众生知我如来者，有知一切智者，有知佛者，有知救世者，有知自觉者，有知导师者，有知广导者，有知一切导者，有知仙人者，有知梵者，有知毗纽者，有知自在者，有知胜者，有知迦毗罗者，有知真实边者，有知月者，有知日者，有知生者，有知无生者，有知无灭者，有知空者，有知如如者，有知谛者，有知实际者，有知法性者，有知涅槃者，有知常者，有知平等者，有知不二者，有知无相者，有知解脱者，有知道者，有知意生者。大慧！如是等三阿僧祇百千名号，不增不减。此及余世界，皆悉知我，如水中月，不出不入。彼诸愚夫，不能知我，堕二边故。然悉恭敬供养于我，而不善解知辞句义趣，不分别名，不解自通，计着种种言说章句，于不生不灭作无性想，不知如来名号差别，如因陀罗释迦、不兰陀罗。不解自通，会归终极，于一切法，随说计着。\n",
              "大慧！彼诸痴人作如是言：‘义如言说，义说无异。所以者何？谓义无身故；言说之外，更无余义，惟止言说。’大慧！彼恶烧智，不知言说自性，不知言说生灭，义不生灭。大慧！一切言说堕于文字，义则不堕，离性非性故，无受生，亦无身。大慧！如来不说堕文字法，文字有无不可得故，除不堕文字。大慧！若有说言如来说堕文字法者，此则妄说！法离文字故。是故大慧！我等诸佛及诸菩萨，不说一字，不答一字。所以者何？法离文字故。非不饶益义说。言说者，众生妄想故。大慧！若不说一切法者，教法则坏，教法坏者，则无诸佛、菩萨、缘觉、声闻。若无者，谁说为谁？是故大慧！菩萨摩诃萨莫着言说，随宜方便广说经法。以众生悕望、烦恼不一故，我及诸佛为彼种种异解众生.而说诸法，令离心意意识故，不为得自觉圣智处。大慧！于一切法无所有，觉自心现量，离二妄想，诸菩萨摩诃萨依于义不依文字。若善男子、善女人依文字者，自坏第一义，亦不能觉他，堕恶见相续.而为众说，不善了知一切法、一切地、一切相，亦不知章句。若善一切法、一切地、一切相，通达章句，具足性义，彼则能以正无相乐而自娱乐，平等大乘建立众生。大慧！摄受大乘者，则摄受诸佛、菩萨、缘觉、声闻；摄受诸佛、菩萨、缘觉、声闻者，则摄受一切众生；摄受一切众生者，则摄受正法；摄受正法者，则佛种不断；佛种不断者，则能了知得殊胜入处；知得殊胜入处，菩萨摩诃萨常得化生，建立大乘，十自在力，现众色像，通达众生形类、悕望、烦恼、诸相，如实说法。如实者，不异；如实者，不来不去相，一切虚伪息，是名如实。大慧！善男子、善女人.不应摄受随说计着，真实者离文字故。大慧！如为愚夫以指指物，愚夫观指，不得实义；如是愚夫随言说指，摄受计着，至竟不舍，终不能得离言说指第一实义。大慧！譬如婴儿应食熟食，不应食生，若食生者则令发狂，不知次第方便熟故。大慧！如是不生不灭，不方便修，则为不善。是故应当善修方便，莫随言说，如视指端。是故大慧！于真实义当方便修。真实义者，微妙寂静，是涅槃因；言说者妄想合，妄想者集生死。大慧！实义者，从多闻者得。大慧！多闻者，谓善于义，非善言说。善义者，不随一切外道经论，身自不随，亦不令他随，是则名曰大德多闻。是故欲求义者，当亲近多闻，所谓善义。与此相违，计着言说，应当远离。”\n",
              "尔时，大慧菩萨复承佛威神而白佛言：“世尊！世尊显示不生不灭，无有奇特。所以者何？一切外道因，亦不生不灭。世尊亦说虚空、非数缘灭及涅槃界不生不灭。世尊！外道说因生诸世间，世尊亦说无明、爱、业、妄想，为缘，生诸世间。彼因此缘，名差别耳！外物因缘亦如是。世尊与外道论，无有差别。微尘、胜妙、自在、众生主等，如是九物不生不灭；世尊亦说一切性不生不灭，有无不可得，外道亦说四大不坏自性，不生不灭，四大常，是四大乃至周流诸趣不舍自性。世尊所说，亦复如是。是故我言无有奇特。惟愿世尊，为说差别，所以奇特胜诸外道。若无差别者，一切外道皆亦是佛，以不生不灭故。而世尊说：一世界中多佛出世者，无有是处。如向所说：一世界中应有多佛，无差别故。”\n",
              "佛告大慧：“我说不生不灭。不同外道不生不灭。所以者何？彼诸外道有性自性,。得不生不变相,。我不如是堕有无品。大慧！我者,离有无品,离生灭,。非性非无性。如种种幻梦现.故非无性。云何无性?谓色无自性相摄受,。现不现故,。摄不摄故。以是故,。一切性无性非无性。但觉自心现量,妄想不生,。安隐快乐,世事永息。愚痴凡夫妄想作事,。非诸贤圣.不实妄想,如揵闼婆城及幻化人。大慧！如揵闼婆城及幻化人,种种众生商贾出入,。愚夫妄想,谓真出入,。而实无有出者、入者，但彼妄想故。如是大慧！愚痴凡夫起不生不灭惑，彼亦无有有为、无为。如幻人生，其实无有若生若灭，性无性.无所有故；一切法亦如是，离于生灭。愚痴凡夫堕不如实，起生灭妄想，非诸贤圣。不如实者，不尔。如性自性妄想亦不异，若异妄想者，计着一切性自性，不见寂静，不见寂静者.终不离妄想。是故大慧！无相见胜，非相见。相见者，受生因，故不胜。大慧！无相者，妄想不生，不起不灭，我说涅槃。大慧！涅槃者，如真实义见，离先妄想心心数法，逮得如来自觉圣智，我说是涅槃。”\n",
              "尔时，世尊欲重宣此义.而说偈言：“\n",
              "灭除彼生论，建立不生义，\n",
              "我说如是法，愚夫不能知。\n",
              "一切法不生，无性无所有，\n",
              "乾闼婆、幻、梦，有性者无因。\n",
              "无生无自性，何因空？当说！\n",
              "以离于和合，觉知性不现。\n",
              "是故空不生，我说无自性，\n",
              "谓一一和合，性现而非有。\n",
              "分析无和合，非如外道见。\n",
              "梦、幻及垂发，野马、乾闼婆，\n",
              "世间种种事，无因而相现。\n",
              "折伏有因论，申畅无生义；\n",
              "申畅无生者，法流永不断。\n",
              "炽然无因论，恐怖诸外道。”\n",
              "尔时大慧以偈问曰：“\n",
              "云何何所因？彼以何故生？\n",
              "于何处和合，而作无因论？”\n",
              "尔时，世尊复以偈答：“\n",
              "观察有为法.非无因有因，\n",
              "彼生灭论者，所见从是灭。”\n",
              "尔时，大慧说偈问曰：“\n",
              "云何为无生？为是无性耶？\n",
              "为顾视诸缘.有法名无生？\n",
              "名不应无义，惟为分别说！”\n",
              "尔时，世尊复以偈答：“\n",
              "非无性无生，亦非顾诸缘，\n",
              "非有性而名，名亦非无义。\n",
              "一切诸外道，声闻及缘觉，\n",
              "七住非境界，是名无生相。\n",
              "远离诸因缘，亦离一切事，\n",
              "惟有微心住，想、所想俱离。\n",
              "其身随转变，我说是无生。\n",
              "无外性无性，亦无心摄受，\n",
              "断除一切见，我说是无生。\n",
              "如是无自性、空等应分别。\n",
              "非空故说空，无生故说空。\n",
              "因缘数和合，则有生有灭，\n",
              "离诸因缘数，无别有生灭。\n",
              "舍离因缘数，更无有异性；\n",
              "若言一异者，是外道妄想。\n",
              "有无性不生，非有亦非无；\n",
              "除其数转变，是悉不可得。\n",
              "但有诸俗数，展转为钩锁，\n",
              "离彼因缘锁，生义不可得。\n",
              "生无性不起，离诸外道过，\n",
              "但说缘钩锁，凡愚不能了。\n",
              "若离缘钩锁，别有生性者，\n",
              "是则无因论，破坏钩锁义。\n",
              "如灯显众像，钩锁现若然，\n",
              "是则离钩锁，别更有诸性。\n",
              "无性无有生，如虚空自性，\n",
              "若离于钩锁，慧无所分别。\n",
              "复有余无生，贤圣所得法，\n",
              "彼生无生者，（彼生是四相生）是则无生忍。\n",
              "若使诸世间，观察钩锁者，\n",
              "一切离钩锁，从是得三昧。\n",
              "痴、爱诸业等，是则内钩锁；\n",
              "攒、燧、泥团、轮、种子等名外。\n",
              "若使有他性，而从因缘生，\n",
              "彼非钩锁义，是则不成就。\n",
              "若生无自性，彼为谁钩锁？\n",
              "展转相生故，当知因缘义。\n",
              "坚、湿、暖、动法，凡愚生妄想，\n",
              "离数无异法，是则说无性。\n",
              "如医疗众病，无有若干论，\n",
              "以病差别故，为设种种治。\n",
              "我为彼众生，破坏诸烦恼，\n",
              "知其根优劣，为彼说度门。\n",
              "非烦恼根异，而有种种法，\n",
              "唯说一乘法，是则为大乘。\n",
              "尔时，大慧菩萨摩诃萨复白佛言：“世尊！一切外道皆起无常妄想，世尊亦说一切行无常，是生灭法，此义云何？为邪、为正？为有几种无常？”\n",
              "佛告大慧：“一切外道有七种无常，非我法也。何等为七？彼有说言：‘作已而舍，是名无常。’有说：‘形处坏，是名无常。’有说：‘即色是无常。’有说：‘色转变中间，是名无常。无间自之散坏，如乳、酪等转变，中间不可见，无常毁坏一切性转。’有说：‘性无常。’有说：‘性无性无常。’有说：‘一切法不生无常，入一切法。’大慧！性无性无常者，谓四大及所造自相坏，四大自性不可得，不生。彼不生无常者，非常无常，一切法有无不生，分析乃至微尘.不可见，是不生义非生，是名不生无常相。若不觉此者，堕一切外道生无常义。大慧！性无常者，是自心妄想，非常无常性。所以者何？谓无常自性不坏。大慧！此是一切性无性无常事。除无常，无有能令一切法性无性者。如杖瓦石破坏诸物，现见各各不异，是性无常事；。非作所作有差别，此是无常，此是事。作所作无异者，一切性常，无因性。大慧！一切性无性有因，非凡愚所知，非因不相似事生。若生者，一切性悉皆无常。是不相似事，作、所作无有别异，而悉见有异。若性无常者，堕作因性相；。若堕者，一切性不究竟。一切性作因相堕者，自无常应无常，无常无常故，一切性不无常，应是常。若无常入一切性者，应堕三世，彼过去色与坏俱，未来不生，色不生故，现在色与坏相俱。色者，四大积集差别，四大及造色自性不坏，离异不异故。一切外道，一切四大不坏，一切三有，四大及造色，在所知有生灭，离四大造色，一切外道于何所思惟无常？四大不生，自性相不坏故。离始造无常者，非四大，复有异四大，各各异相自相故，非差别可得，彼无差别。斯等不更造，二方便不作，当知是无常。彼形处坏无常者，谓四大及造色不坏，至竟不坏。大慧！竟者，分析乃至微尘，观察坏四大及造色：形处异见，长短不可得，非四大，四大不坏，形处坏现，堕在数论。色即无常者，谓色即是无常，彼则形处无常，非四大。若四大无常者，非俗数言说。世俗言说非性者，则堕世论。见一切性但有言说，不见自相生。转变无常者，谓色异性现，非四大；如金作庄严具，转变现，非金性坏，见庄严具处所坏。如是.余性转变等，亦如是，如是等种种外道无常见妄想，火烧四大时自相不烧，各各自相相坏者，四大造色应断。\n",
              "大慧！我法起非常非无常。所以者何？谓外性不决定故，惟说三有微心，不说种种相有生有灭。四大合会差别，四大及造色故，妄想二种事摄所摄，知二种妄想，离外性无性二种见，觉自心现量。妄想者，思想作行生，非不作行。离心性无性妄想，世间、出世间、出世间上上一切法，非常非无常；不觉自心现量，堕二边恶见相续。一切外道不觉自妄想，此凡夫无有根本，谓世间、出世间、出世间上上法，从说妄想生。非凡愚所觉。”\n",
              "尔时，世尊欲重宣此义.而说偈言：“\n",
              "远离于始造，及与形处异，\n",
              "性与色无常，外道愚妄想。\n",
              "诸性无有坏，大大自性住，\n",
              "外道无常想，没在种种见。\n",
              "彼诸外道等，无若生若灭，\n",
              "大大性自常，何谓无常想？\n",
              "一切唯心量，二种心流转，\n",
              "摄受及所摄，无有我我所。\n",
              "梵天为树根，枝条普周遍，\n",
              "如是我所说，惟是彼心量。”\n",
              "尔时，大慧菩萨复白佛言：“世尊！惟愿为说一切菩萨、声闻、缘觉、灭正受次第相续！若善于灭正受次第相续相者，我及余菩萨终不妄舍灭正受乐门，不堕一切声闻、缘觉、外道愚痴。”佛告大慧：“谛听！谛听！善思念之！当为汝说。”大慧白佛言：“世尊！惟愿为说。”\n",
              "佛告大慧：“六地起菩萨摩诃萨及声闻、缘觉入灭正受。第七地菩萨摩诃萨.念念正受，离一切性自性相正受，非声闻、缘觉。诸声闻、缘觉堕有行觉，摄所摄相.灭正受。是故七地非念正受，得一切法无差别相，非分.得种种相性，觉一切法善不善性相正受，是故七地无善念正受。大慧！八地菩萨及声闻、缘觉，心意意识妄想相灭，初地乃至七地菩萨摩诃萨，观三界心意意识量，离我我所.自妄想修，堕外性种种相，愚夫二种自心摄所摄，向无知不觉无始过恶虚伪习气所薰。大慧！八地菩萨摩诃萨，声闻、缘觉涅槃，菩萨者，三昧觉所持，是故三昧门乐不般涅槃。若不持者，如来地不满足，弃舍一切有为众生事故，佛种则应断。诸佛世尊为示如来不可思议无量功德。声闻、缘觉三昧门.得乐所牵故，作涅槃想。大慧！我分部.七地善修心意意识相，善修我我所，摄受人法无我，生灭自共相，善四无碍，决定力、三昧门，地次第相续，入道品法。不令菩萨摩诃萨不觉自共相，不善七地，堕外道邪径，故立地次第。\n",
              "大慧！彼实无有若生若灭，除自心现量，所谓地次第相续.及三界种种行，愚夫所不觉。愚夫所不觉者，谓我及诸佛说地次第相续，及说三界种种行。复次，大慧！声闻、缘觉、第八菩萨地、灭三昧乐门醉所醉，不善自心现量.自共相，习气所障，堕人法无我，法摄受见，妄想涅槃想，非寂灭智慧觉。大慧！菩萨者，见灭三昧门乐，本愿哀愍大悲成就，知分别十无尽句，不妄想涅槃想。彼已涅槃妄想不生故，离摄所摄妄想，觉了自心现量，一切诸法妄想不生，不堕心意意识，外性自性相计着妄想。非佛法因不生，随智慧生，得如来自觉地。如人梦中方便度水，未度而觉，觉已思惟为正为邪，非正非邪。余无始见、闻、觉、识因想，种种习气，种种形处，堕有无想，心意意识梦现。大慧！如是菩萨摩诃萨.于第八菩萨地，见妄想生。从初地转进至第七地，见一切法如幻等方便，度摄所摄心妄想行已，作佛法方便，未得者令得。大慧！此是菩萨涅槃方便不怀，离心意意识，得无生法忍。大慧！于第一义无次第相续，说无所有妄想寂灭法。”\n",
              "尔时，世尊欲重宣此义.而说偈言：“\n",
              "心量无所有，此住及佛地，\n",
              "去来及现在，三世诸佛说。\n",
              "心量地第七，无所有第八；\n",
              "二地名为住，佛地名最胜。\n",
              "自觉智及净，此则是我地，\n",
              "自在最胜处，清净妙庄严。\n",
              "照曜如盛火，光明悉遍至，\n",
              "炽炎不坏目，周轮化三有。\n",
              "化现在三有，或有先时化，\n",
              "于彼演说乘，皆是如来地。\n",
              "十地则为初，初则为八地，\n",
              "第九则为七，七亦复为八，\n",
              "第二为第三，第四为第五，\n",
              "第三为第六，无所有何次？”\n",
              "尔时，大慧菩萨复白佛言：“世尊！如来应供等正觉为常无常？”\n",
              "佛告大慧：“如来应供等正觉非常非无常，谓二俱有过。若常者，有作主过。常者，一切外道说，作者无所作，是故如来常非常，非作常、有过故。若如来无常者，有作无常过。阴所相相无性，阴坏则应断，而如来不断。大慧！一切所作皆无常，如瓶、衣等，一切皆无常过。一切智众具方便，应无义，以所作故。一切所作，皆应是如来，无差别因性故。是故大慧！如来非常非无常。\n",
              "复次，大慧！如来非如虚空常，如虚空常者，自觉圣智众具无义过。大慧！譬如虚空非常非无常，离常无常、一异、俱不俱。常无常过故，不可说，是故如来非常。复次，大慧！若如来无生常者，如兔、马等角；以无生常故，方便无义。以无生常过故，如来非常。\n",
              "复次，大慧！更有余事知如来常。所以者何？谓无间所得智常，故如来常。大慧！若如来出世，若不出世，法毕定住。声闻、缘觉、诸佛如来、无间住，不住虚空，亦非愚夫之所觉知。大慧！如来所得智，是般若所熏；非心意意识，彼诸阴、界、入处所熏。大慧！一切三有，皆是不实妄想所生，如来不从不实虚妄想生。\n",
              "大慧！以二法故有常无常，非不二。不二者，寂静，一切法无二生相故，是故如来应供等正觉.非常非无常。大慧！乃至言说分别生，则有常无常过。分别觉灭者，则离愚夫常无常见.寂静慧者，永离常、无常，非常无常熏。”\n",
              "尔时，世尊欲重宣此义.而说偈言：“\n",
              "众具无义者，生常无常过，\n",
              "若无分别觉，永离常无常。\n",
              "从其所立宗，则有众杂义，\n",
              "等观自心量，言说不可得。”\n",
              "尔时，大慧菩萨复白佛言：“世尊！惟愿世尊更为我说阴、界、入生灭，彼无有我，谁生谁灭？愚夫者依于生灭，不觉苦尽，不识涅槃。”佛言：“善哉！谛听！当为汝说。”大慧白佛言：“唯然，受教。”\n",
              "佛告大慧：“如来之藏是善不善因，能遍兴造一切趣生，譬如伎儿，变现诸趣，离我我所，不觉彼故.三缘和合方便而生。外道不觉，计著作者，为无始虚伪恶习所薰，名为识藏。生无明住地，与七识俱，如海浪身，常生不断。离无常过，离于我论，自性无垢，毕竟清净。其余诸识，有生有灭。意、意识等念念有七，因不实妄想，取诸境界、种种形处，计著名相，不觉自心所现色想，不觉苦乐，不至解脱，名相诸缠，贪生生贪、若因、若攀缘，彼诸受根灭，次第不生。余自心妄想，不知苦乐，入灭受想正受、第四禅、善真谛解脱，修行者.作解脱想，不离不转名如来藏识藏，七识流转不灭。所以者何？彼因、攀缘诸识生故，非声闻、缘觉修行境界，不觉无我，自共相摄受生阴、界、入；见如来藏五法、自性、人法无我则灭。地次第相续转进，余外道见不能倾动，是名住菩萨不动地。得十三昧道门乐，三昧觉所持，观察不思议佛法，自愿不受三昧门乐及实际，向自觉圣趣，不共一切声闻、缘觉及诸外道所修行道，得十贤圣种性道及身智意生，离三昧行。是故大慧！菩萨摩诃萨欲求胜进者，当净如来藏及藏识名。大慧！若无识藏名.如来藏者则无生灭。大慧！然诸凡圣悉有生灭。修行者自觉圣趣，现法乐住，不舍方便。大慧！此如来藏、识藏，一切声闻、缘觉心想所见，虽自性清净，客尘所覆故犹见不净，非诸如来。大慧！如来者，现前境界，犹如掌中视阿摩勒果。大慧！我于此义，以神力建立，令胜鬘夫人及利智满足诸菩萨等，宣扬演说如来藏及识藏名，七识俱生；声闻计着，见人法无我。故胜鬘夫人承佛威神，说如来境界，非声闻、缘觉及外道境界。如来藏、识藏，唯佛及余利智依义菩萨智慧境界，是故汝及余菩萨摩诃萨，于如来藏、识藏，当勤修学。莫但闻觉，作知足想！”\n",
              "尔时，世尊欲重宣此义.而说偈言：“\n",
              "甚深如来藏，而与七识俱，\n",
              "二种摄受生，智者则远离。\n",
              "如镜像现心，无始习所薰，\n",
              "如实观察者，诸事悉无事。\n",
              "如愚见指月，观指不观月，\n",
              "计著名字者，不见我真实。\n",
              "心为工伎儿，意如和伎者，\n",
              "五识为伴侣，妄想观伎众。”\n",
              "尔时，大慧菩萨白佛言：“世尊！惟愿为说五法、自性、识、二种无我究竟分别相，我及余菩萨摩诃萨.于一切地次第相续，分别此法入一切佛法。入一切佛法者，乃至如来自觉地。”佛告大慧：“谛听！谛听！善思念之！”大慧白佛：“唯然，受教。”\n",
              "佛告大慧：“五法、自性、识、二无我分别趣相者，谓名、相、妄想、正智、如如。若修行者.修行，入如来自觉圣趣，离于断常、有无等见，现法乐正受住现在前。大慧！不觉彼五法、自性、识、二无我，自心现外性，凡夫妄想，非诸贤圣。”\n",
              "大慧白佛言：“世尊！云何愚夫妄想生，非诸贤圣？”佛告大慧：“愚夫计着俗数名相，随心流散。流散已：种种相像貌，堕我我所见，悕望计着妙色。计着已，无知覆障，故生染着。染着已，贪、恚、痴所生业积集。积集已，妄想自缠，如蚕作茧，堕生死海、诸趣旷野，如汲井轮。以愚痴故，不能知如幻、野马、水月，自性离我我所，起于一切不实妄想。离相所相及生住灭，从自心妄想生，非自在、时节、微尘、胜妙生，愚痴凡夫随名相流。大慧！彼相者，眼识所照名为色，耳、鼻、舌、身、意、意识所照，名为声、香、味、触、法，是名为相。大慧！彼妄想者，施设众名，显示诸相，如此不异象、马、车、步、男、女等名，是名妄想。大慧！正智者，彼名相不可得，犹如过客，诸识不生，不断不常，不堕一切外道、声闻、缘觉之地。复次，大慧！菩萨摩诃萨.以此正智，不立名相，非不立名相，舍离二见——建立及诽谤，知名相不生，是名如如。大慧！菩萨摩诃萨住如如者，得无所有境界故，得菩萨欢喜地。得菩萨欢喜地已，永离一切外道恶趣，正住出世间趣，法相成熟，分别幻等一切法，自觉法趣相，离诸妄想，见怪异相。次第乃至法云地，于其中间，三昧、力、自在、神通开敷。得如来地已，种种变化圆照示现，成熟众生，如水中月。善究竟满足十无尽句，为种种意解众生分别说法。法身离意所作，是名菩萨入如如所得。”\n",
              "尔时，大慧菩萨白佛言：“世尊！云何世尊为三种自性入于五法？为各有自相宗？”佛告大慧：“三种自性及八识、二种无我，悉入五法。大慧！彼名及相，是妄想自性。大慧！若依彼妄想生心心法，名俱时生，如日光俱，种种相各别分别持，是名缘起自性。大慧！正智、如如者，不可坏故，名成自性。\n",
              "复次，大慧！自心现妄想八种分别，谓识藏、意、意识，及五识身相者，不实相妄想故。我我所二摄受灭，二无我生。是故大慧！此五法者，声闻、缘觉、菩萨、如来、自觉圣智，诸地相续次第，一切佛法悉入其中。\n",
              "复次，大慧！五法者，相、名、妄想、如如、正智。大慧！相者，若处所、形相、色像等现，是名为相。若彼有如是相，名为瓶等，即此非余，是说为名。施设众名，显示诸相.瓶等心心法，是名妄想。彼名、彼相毕竟不可得，始终无觉，于诸法无展转，离不实妄想，是名如如。真实、决定、究竟、自性不可得，彼是如相；我及诸佛，随顺入处，普为众生如实演说，施设显示于彼。随入正觉，不断不常，妄想不起，随顺自觉圣趣，一切外道、声闻、缘觉，所不得相，是名正智。\n",
              "大慧！是名五法、三种自性、八识、二种无我，一切佛法悉入其中。是故大慧！当自方便学，亦教他人，勿随于他。”\n",
              "尔时，世尊欲重宣此义.而说偈言：“\n",
              "五法、三自性，及与八种识，\n",
              "二种无有我，悉摄摩诃衍。\n",
              "名、相、虚妄想，自性二种相；\n",
              "正智及如如，是则为成相。”\n",
              "尔时，大慧菩萨.复白佛言：“世尊！如世尊所说句：‘过去诸佛如恒河沙，未来、现在亦复如是。’云何世尊.为如说而受？为更有余义？惟愿如来，哀愍解说！”\n",
              "佛告大慧：“莫如说受！三世诸佛量，非如恒河沙。所以者何？过世间望，非譬所譬。以凡愚计常，外道妄想.长养恶见生死无穷。欲令厌离生死趣轮，精勤胜进故，为彼说言：诸佛易见，非如优昙钵华难得见故，息方便求。有时复观诸受化者，作是说言：佛难值遇，如优昙钵华。优昙钵华，无已见、今见、当见，如来者世间悉见。不以建立自通故，说言如来出世如优昙钵华。大慧！自建立自通者，过世间望，彼诸凡愚所不能信。自觉圣智境界，无以为譬，真实如来，过心意意识所见之相，不可为譬。\n",
              "大慧！然我说譬佛如恒沙，无有过咎。大慧！譬如恒沙，一切鱼鳖、输牧魔罗、师子、象、马、人兽践踏，沙不念言彼恼乱我而生妄想；自性清净、无诸垢污。如来应供等正觉自觉圣智恒河，大力神通自在等沙，一切外道诸人兽等.一切恼乱，如来不念而生妄想，如来寂然无有念想，如来本愿以三昧乐.安众生故，无有恼乱，犹如恒沙等无有异。又，断贪恚故：譬如恒沙.是地自性，劫尽烧时烧一切地，而彼地大不舍自性，与火大俱生故；其余愚夫作地烧想，而地不烧，以火因故。如是大慧！如来法身如恒沙不坏。大慧！譬如恒沙无有限量，如来光明亦复如是，无有限量；为成熟众生故，普照一切诸佛大众。大慧！譬如恒沙，别求异沙，永不可得。如是大慧！如来应供等正觉.无生死生灭，有因缘断故。大慧！譬如恒河沙增减不可得知，如是大慧！如来智慧，成熟众生.不增不减，非身法故。身法者，有坏，如来法身非是身法。如压恒沙油不可得；如是一切极苦众生.逼迫如来，乃至众生未得涅槃，不舍法界自三昧愿乐，以大悲故。大慧！譬如恒沙，随水而流，非无水也。如是大慧！如来所说一切诸法随涅槃流，是故说言如恒河沙。如来不随诸去流转，去是坏义故。大慧！生死本际不可知，不知故，云何说去？大慧！去者断义，而愚夫不知。”\n",
              "大慧白佛言：“世尊！若众生生死本际不可知者，云何解脱可知？”佛告大慧：“无始虚伪过恶妄想习气因灭，自心现，知外义，妄想身转，解脱不灭。是故无边.非都无所有，为彼妄想，作无边等异名。观察内外离于妄想，无异众生.智及尔炎，一切诸法悉皆寂静。不识自心现妄想，故妄想生，若识则灭。”\n",
              "尔时，世尊欲重宣此义.而说偈言：“\n",
              "观察诸导师，犹如恒河沙，\n",
              "不坏亦不去，亦复不究竟，\n",
              "是则为平等，观察诸如来。\n",
              "犹如恒沙等，悉离一切过，\n",
              "随流而性常，是则佛正觉。”\n",
              "尔时，大慧菩萨复白佛言：“世尊！惟愿为说一切诸法刹那坏相。世尊！云何一切法刹那？”佛告大慧：“谛听！谛听！善思念之！当为汝说。”\n",
              "佛告大慧：“一切法者，谓善、不善、无记，有为、无为，世间、出世间，有罪、无罪，有漏、无漏，受、不受。大慧！略说心意意识及习气，是五受阴因。是心意意识习气，长养凡愚善不善妄想。大慧！修三昧乐，三昧正受现法乐住，名为贤圣善无漏。大慧！善不善者，谓八识。何等为八？谓如来藏名识藏.心、意、意识、及五识身，非外道所说。大慧！五识身者，心、意、意识俱，善不善相，展转变坏，相续流注，不坏身生，亦生亦灭，不觉自心现，次第灭余识生，形相差别，摄受意识，五识俱相应生，刹那时不住，名为刹那。大慧！刹那者，名识藏如来藏意俱.生识习气刹那，无漏习气非刹那，非凡愚所觉。计着刹那论，故不觉一切法刹那非刹那，以断见坏无为法。大慧！七识不流转，不受苦乐，非涅槃因。大慧！如来藏者，受苦乐，与因俱，若生若灭。四住地、无明住地所醉，凡愚不觉，刹那见，妄想勋心。复次，大慧！如金金刚，佛舍利，得奇特性，终不损坏。大慧！若得无间有刹那者，圣应非圣？而圣未曾不圣；如金金刚.虽经劫数称量不减。云何凡愚不善于我隐覆之说，于内外一切法作刹那想。”\n",
              "大慧菩萨.复白佛言：“世尊！如世尊说：‘六波罗蜜满足得成正觉。’何等为六？”佛告大慧：“波罗蜜有三种分别，谓世间，出世间，出世间上上。大慧！世间波罗蜜者，我我所摄受计着，摄受二边，为种种受生处，乐色、声、香、味、触故，满足檀波罗蜜。戒、忍、精进、禅定、智慧，亦如是。凡夫神通及生梵天。大慧！出世间波罗蜜者，声闻、缘觉，堕摄受涅槃故，行六波罗蜜，乐自己涅槃乐。出世间上上波罗蜜者，觉自心现妄想量摄受，及自心二故，不生妄想。于诸趣摄受非分，自心色相不计着，为安乐一切众生故，生檀波罗蜜。起上方便，即于彼缘妄想不生戒，是尸波罗蜜。即彼妄想不生忍，知摄所摄，是羼提波罗蜜。初中后夜精勤方便，随顺修行方便，妄想不生，是毗梨耶波罗蜜。妄想悉灭，不堕声闻涅槃摄受，是禅波罗蜜。自心妄想非性，智慧观察，不堕二边，先身转胜而不可坏，得自觉圣趣，是般若波罗蜜。”\n",
              "尔时，世尊欲重宣此义.而说偈言：“\n",
              "空、无常、刹那，愚夫妄想作，\n",
              "如河、灯、种子，而作刹那想。\n",
              "刹那息烦乱，寂静离所作，\n",
              "一切法不生，我说刹那义。\n",
              "物生则有灭，不为愚者说，\n",
              "无间相续性，妄想之所勋。\n",
              "无明为其因，心则从彼生，\n",
              "乃至色未生，中间有何分？\n",
              "相续次第灭，余心随彼生，\n",
              "不住于色时，何所缘而生？\n",
              "以从彼生故，不如实因生，\n",
              "云何无所成，而知刹那坏？\n",
              "修行者正受，金刚、佛舍利，\n",
              "光音天宫殿，世间不坏事，\n",
              "住于正法得，如来智具足。\n",
              "比丘得平等，云何见刹那？\n",
              "乾闼婆、幻等，色无有刹那，\n",
              "于不实色等，视之若真实。”\n",
              "尔时，大慧菩萨.复白佛言：“世尊！世尊记阿罗汉得成阿耨多罗三藐三菩提，与诸菩萨等无差别？一切众生法不涅槃，谁至佛道？从初得佛至般涅槃，于其中间不说一字，亦无所答？如来常定故，亦无虑，亦无察？化佛化作佛事？何故说识刹那展转坏相？金刚力士常随侍卫？何不施设本际？现魔魔业，恶业果报，旃遮摩纳，孙陀利女，空钵而出，恶业障现，云何如来得一切种智.而不离诸过？”佛告大慧：“谛听！谛听！善思念之！当为汝说。”大慧白佛言：“善哉！世尊！唯然，受教。”\n",
              "佛告大慧：“为无余涅槃故说，诱进行菩萨行者故。此及余世界修菩萨行者，乐声闻乘涅槃，为令离声闻乘进向大乘，化佛授声闻记，非是法佛。大慧！因是故记诸声闻与菩萨不异。大慧！不异者，声闻、缘觉、诸佛如来，烦恼障断，解脱一味，非智障断。大慧！智障者，见法无我，殊胜清净。烦恼障者，先习见人无我断，七识灭，法障解脱，识藏习灭，究竟清净。因本住法故，前后非性。无尽本愿故，如来无虑无察而演说法。正智所化故，念不忘故，无虑无察。四住地、无明住地、习气断故，二烦恼断，离二种死，觉人法无我及二障断。大慧！心、意、意识、眼识等七，刹那习气因，善无漏品离，不复轮转。大慧！如来藏者，轮转涅槃苦乐因。空乱意慧.愚痴凡夫所不能觉。大慧！金刚力士所随护者，是化佛耳，非真如来。大慧！真如来者，离一切根量，一切凡夫、声闻、缘觉，及外道，根量悉灭，得现法乐住，无间法智忍故，非金刚力士所护。一切化佛，不从业生；化佛者，非佛，不离佛。因陶家轮等众生所作相而说法，非自通处，说自觉境界。复次，大慧！愚夫依七识身灭，起断见；不觉识藏故，起常见。自忘想故，不知本际；自忘想慧灭故，解脱；四住地、无明住地、习气断故，一切过断。”\n",
              "尔时，世尊欲重宣此义，而说偈言：“\n",
              "三乘亦非乘，如来不磨灭，\n",
              "一切佛所说，说离诸过恶。\n",
              "为诸无间智，及无余涅槃，\n",
              "诱进诸下劣，是故隐覆说。\n",
              "诸佛所起智，即分别说道，\n",
              "诸乘非为乘，彼则非涅槃。\n",
              "欲、色、有及见，说是四住地。\n",
              "意识之所起，识宅意所住。\n",
              "意及眼识等，断灭说无常；\n",
              "或作涅槃见，而为说常住。”\n",
              "尔时，大慧菩萨.以偈问曰：“\n",
              "彼诸菩萨等，志求佛道者，\n",
              "酒、肉及与葱，饮食为云何？\n",
              "惟愿无上尊，哀愍为演说！\n",
              "愚夫所贪着，臭秽无名称，\n",
              "虎狼所甘嗜，云何而可食？\n",
              "食者生诸过，不食为福善。\n",
              "惟愿为我说，食不食罪福。”\n",
              "大慧菩萨说偈问已，复白佛言：“惟愿世尊！为我等说食不食肉功德、过恶。我及诸菩萨，于现在、未来，当为种种悕望食肉众生分别说法，令彼众生慈心相向；得慈心已，各于住地清净明了，疾得究竟无上菩提。声闻、缘觉、自地止息已，亦得速成无上菩提。恶邪论法诸外道辈，邪见断常，颠倒计着，尚有遮法，不听食肉；况复如来世间救护，正法成就。而食肉耶？”佛告大慧：“善哉！善哉！谛听！谛听！善思念之！当为汝说。”大慧白佛：“唯然，受教。”\n",
              "佛告大慧：“有无量因缘，不应食肉。然我今当为汝略说：谓一切众生从本已来，展转因缘，常为六亲，以亲想故不应食肉。驴、骡、骆驼、狐、狗、牛、马、人兽等肉，屠者杂卖故，不应食肉。不净气分所生长故，不应食肉。众生闻气，悉生恐怖，如旃陀罗及谭婆等，狗见憎恶，惊怖群吠故，不应食肉。又令修行者慈心不生故，不应食肉。凡愚所嗜，臭秽不净，无善名称故，不应食肉。令诸咒术不成就故，不应食肉。以杀生者，见形起识，深味着故，不应食肉。彼食肉者，诸天所弃故，不应食肉。令口气臭故，不应食肉。多恶梦故，不应食肉。空闲林中，虎狼闻香故，不应食肉。令饮食无节量故，不应食肉。令修行者不生厌离故，不应食肉。我常说言：‘凡所饮食，作食子肉想，作服药想’故，不应食肉；听食肉者，无有是处。复次，大慧！过去有王，名师子苏陀娑，食种种肉，遂至食人。臣民不堪，即便谋反，断其奉禄。以食肉者有如是过故，不应食肉。\n",
              "复次，大慧！凡诸杀者，为财利故，杀生屠贩。彼诸愚痴食肉众生，以钱为网而捕诸肉。彼杀生者，若以财物，若以钩网，取彼空行、水、陆众生，种种杀害，屠贩求利。大慧！亦无不教、不求、不想，而有鱼肉，以是义故，不应食肉。大慧！我有时说遮五种肉，或制十种；今于此经，一切种、一切时，开除方便一切悉断。大慧！如来应供等正觉，尚无所食，况食鱼肉？亦不教人。以大悲前行故，视一切众生.犹如一子，是故不听令食子肉。”\n",
              "尔时，世尊欲重宣此义.而说偈言：“\n",
              "曾悉为亲属，鄙秽不净杂，\n",
              "不净所生长，闻气悉恐怖。\n",
              "一切肉与葱，及诸韭、蒜等，\n",
              "种种放逸酒，修行常远离。\n",
              "亦常离麻油，及诸穿孔床，\n",
              "以彼诸细虫，于中极恐怖。\n",
              "饮食生放逸，放逸生诸觉，\n",
              "从觉生贪欲，是故不应食。\n",
              "由食生贪欲，贪令心迷醉，\n",
              "迷醉长爱欲，生死不解脱。\n",
              "为利杀众生，以财网诸肉，\n",
              "二俱是恶业，死堕叫呼狱。\n",
              "若无教想求，则无三净肉，\n",
              "彼非无因有，是故不应食。\n",
              "彼诸修行者，由是悉离远，\n",
              "十方佛世尊，一切咸呵责。\n",
              "展转更相食，死堕虎狼类，\n",
              "臭秽可厌恶，所生常愚痴。\n",
              "多生栴陀罗，猎师谭婆种，\n",
              "或生陀夷尼，及诸肉食性——\n",
              "罗刹、猫、狸等，遍于是中生。\n",
              "缚象与大云，央掘利魔罗，\n",
              "及此楞伽经，我悉制断肉。\n",
              "诸佛及菩萨，声闻所呵责，\n",
              "食已无惭愧，生生常痴冥。\n",
              "先说见、闻、疑，已断一切肉，\n",
              "忘想不觉知，故生食肉处。\n",
              "如彼贪欲过，障碍圣解脱，\n",
              "酒、肉、葱、韭、蒜，悉为圣道障。\n",
              "未来世众生，于肉愚痴说，\n",
              "言此净无罪，佛听我等食。\n",
              "食如服药想，亦如食子肉，\n",
              "知足生厌离，修行行乞食。\n",
              "安住慈心者，我说常厌离，\n",
              "虎狼诸恶兽，恒可同游止。\n",
              "若食诸血肉，众生悉恐怖，\n",
              "是故修行者，慈心不食肉。\n",
              "食肉无慈悲，永背正解脱，\n",
              "及违圣表相，是故不应食。\n",
              "得生梵志种，及诸修行处，\n",
              "智慧富贵家，斯由不食肉。”\n"
            ]
          }
        ],
        "page": []
      },
      {
        "id": 2,
        "level": 2,
        "title": "简介",
        "brief": "",
        "media": "",
        "list": [],
        "page": ["楞伽经（梵语：लंकावतारसूत्र，罗马化：Lankāvatāra-sūtra），汉译为《楞伽阿跋多罗宝经》、《入楞伽经》、《大乘入楞伽经》。本经说明清净心、如来藏及阿赖耶识之教义，是禅宗以及法相宗（唯识宗）的重要经典之一，中观学派论师清辩亦援引本经解释中观空义。在印度、在中国的佛教历史上具有十分重要的地位。\n", "\n", "本经的主要内容，是五法、三自性、八识和二种无我。五法是指名、相、妄想、正智、如如；三自性是缘起自性(依他起性)、妄想自性(遍计所执性)和成自性(圆成实性)；八识是眼耳鼻舌身意六识，加上末那识和阿赖耶识；二种无我是人无我和法无我。“自觉圣智所行”（ārya-jñāna-pratyātma-gati-gamya）为楞伽经眼目之所在。\n", "\n", "楞伽（梵语：Lanka）一词出于《罗摩衍那》，是地名，指楞伽岛，即现今的斯里兰卡岛（Sri Lanka）。《罗摩衍那》记载楞伽岛上有座楞伽山，山上居住很多罗刹、夜叉，人皆不敢前往。故楞伽指不可入、不可往的危险处。阿跋多罗（avatāra）是指入、降临之义。\n", "\n", "“楞伽阿跋多罗”即如来入此楞伽岛、圣足山（楞伽山）所说之宝经。\n"]
      },
      {
        "id": 3,
        "level": 2,
        "title": "传译人",
        "brief": "",
        "media": "",
        "list": [],
        "page": ["“楞伽”：楞伽是山名，也是城名，以此城在楞伽山顶，故以山名为城名。楞 伽为梵语，中文译为“不可往”、“不可到”、“难入”。因为此山城极高，原为夜叉王所据，在此瞰食生灵，无路可通，无神通者不可往，故名。又楞伽山在今之锡兰岛上，锡兰为古名即今之斯里兰卡（srl lanka），其中“兰卡”即为楞伽之今译。再者，以佛在龙宫说法后，自龙宫出，降伏夜叉王，即于此山城开演此大乘无上经典，故以楞伽为经名。又此经乃佛以自证境界，为诸大菩萨开演之 无上圆顿法门，非凡愚可入，故名不可入。\n", "“阿跋多罗宝”：阿跋多罗是梵语，中译为“无上”。阿跋多罗宝即是无上宝。 以佛在此经中所开演之五法、三性、二无我、八识，会归于唯心现境界，乃为无上之法宝，故名此经为无上宝。\n", "“经”：梵语是修多罗（sutra），中文译为契经，简称为经，义为契合、贯通。\n", "谓上契佛心自证境界，下契众生根机。如是佛心与众生心得以贯通，故名为经。\n", "宋天竺三藏求那跋陀罗译\n", "“宋”：为刘宋，非赵匡胤所立之赵宋。刘宋系在晋末南北朝，为南朝之始，乃刘裕所立，故史称“刘宋”，其年代为从西元420年至477年。\n", "“天竺”：印度古译名。\n", "“三藏”：经、律、论为佛法中之三藏教典。后世乃以通达三藏教典之法师名为\n", "三藏，或三藏法师。\n", "“求那跋陀罗”：汉译为“功德贤”，中天竺人。因他好学大乘，故号为“摩诃衍”（摩诃衍汉译即是大乘之义。）求那跋陀罗法师于刘宋文帝、元嘉十二年（西 元436年）时，从海路来广州。广州刺史车朗，表奏文帝，文帝遂遣使迎至京师，深为崇重，京城大臣多师事之，并请华严经。法师以不精通华语，引以 为憾，便乞求观音菩萨为他增加智力，后夜里梦见有天神替他换头，于是偏通华语，便为众开讲华严。\n"]
      },
      {
        "id": 4,
        "level": 2,
        "title": "传承",
        "brief": "",
        "media": "",
        "list": [],
        "page": ["本经是达摩祖师在传法给二祖慧可大师后，亲传予二祖大师的，初祖说：“吾有《楞伽经》四卷，亦用付汝，即是如来心地要门，令诸众生开示悟入。”（见《景德传灯录》）又道：“吾观汉地惟有此经，仁者依行，自得度世。”见道宣律师《续高僧传》因为四卷楞伽是达摩祖师所传，用以印心的，所以后世虽见有二种译本，但大都只是当作参考用，而且一般谈到《楞伽经》时，也多是指最初宋译的《四卷楞伽》而言。从达摩祖师以后，正法眼藏的传承，即以《楞伽经》为印心之据；后来，正如达摩祖师所预言者，一百多年后，到了四祖道信大师以后，楞伽之学渐渐转为只是名相之学，因此五祖弘忍大师才开始以《金刚经》为禅宗印心之经典。如六祖闻客诵《金刚经》而有所悟时，问客从哪里来，客答说：“我从蕲州黄梅县东禅寺来，其寺是五祖忍大师在彼主化……大师常劝僧俗，但持《金刚经》，即自见性，直了成佛。”因此《金刚经》开始盛行于世，而《楞伽经》即从隋末、初唐开始，便渐渐失传了（请参见宋·蒋之奇楞伽经序）。一直到了北宋仁宗时，有一朝庭大臣，官位太子太保，名张安道（乐全）先生，于仁宗庆历，为滁州牧时，才偶然之间，又发掘出《楞伽经》，自读之后，如见故物，大有所悟，如苏东坡的序中说：张公“至一僧舍，偶见此经，入手恍然，如获旧物，开卷未终，夙障冰解，细视笔墨，手迹宛然，悲喜太息，从是悟入，常以经首四偈，发明心要。”（见：苏东坡序）后来张公以此《楞伽经》亲自教授苏东坡，并且出钱三十万，请苏东坡刻印此经，令流传于世。苏东坡的好友佛印和尚却向他建议说：“与其刻印，不如由苏东坡自己来书写，然后再刻印，更能流传得久（因为东坡居士的书法是有名的，世人为珍惜其墨宝，定会妥为保存其手写之经），苏东坡于是将此经写一遍，然后刻印传世。现今所传者，即是张公所传、东坡居士所手书的。然而自隋末至北宋末期，此经失传了将近四百五十年！我们有幸现在还能亲睹这部无上甚深宝典，全拜张、苏二大居士之赐。以其功德不可没，故特志之。"]
      },
      {
        "id": 5,
        "level": 2,
        "title": "近代考证",
        "brief": "",
        "media": "",
        "list": [],
        "page": ["《楞伽经》传出的年代难以断定，求那跋陀罗443年的汉译是能确定的年代。《楞伽经》可能在四世纪时传出，部分内容的年代可能更早。\n", "铃木大拙认为，四卷本《楞伽经》最古，其余的七卷本与十卷本的则是慢慢增补而成。铃木大拙主张《大乘起信论》为马鸣的作品，而《大乘起信论》的主体思想非常接近《楞伽经》，因此铃木大拙推断《楞伽经》应早于马鸣，约成立于公元1世纪。\n", "在《楞伽经》中曾引用《胜鬘经》、《大云经》、《央掘魔罗经》、《大般涅槃经》等，因此它编成的时间应晚于这些经典。偈颂品中曾提到龙树，但龙树作品中不曾引用《楞伽经》，因此《楞伽经》应在龙树之后才集成。吕澂认为，在龙树、提婆作品中都不曾引用《楞伽经》，直到清辨时才开始引用，推断《楞伽经》是在提婆之后才出现。\n", "印顺法师认为，《楞伽经》可能在笈多王朝时代编成，约在公元4世纪到5世纪时，因为无著、世亲著作中没有引用《楞伽经》，但《楞伽经》中的思想多融摄了无著、世亲论著中所说，其编成年代可能晚于无著、世亲。宇井伯寿、常盘大定等也认为《楞伽经》在世亲之后才集成。舟桥尚哉则认为《楞伽经》成立的年代，在世亲之前，但近于世亲在世时。\n", "现代学者如程恭让、陈玉萍等依据梵文本《楞伽经》对吕澂的考证进行了认真审视。程恭让针对吕澂在魏译《楞伽经》找到的“错误”翻译，将其对应梵文与三种汉译本之翻译进行了比较，认为魏译本与梵文本虽略有不同，但并非如吕澂所说“全盘错了”。\n"]
      },
      {
        "id": 6,
        "level": 2,
        "title": "注疏",
        "brief": "",
        "media": "",
        "list": [],
        "page": ["菩提流支、新罗元晓、隋代昙迁、唐代智俨皆为楞伽经注疏，不过已散佚不存。《楞伽经》现存注疏有：\n", "\n", "唐法藏《入楞伽经心玄义》一卷\n", "佚名 《楞伽经注》五卷（残本）（宋译本）\n", "宋宝臣《大乘入楞伽经注》十卷（唐译本）\n", "宋杨彦国《楞伽经纂》四卷（宋译本）\n", "宋雷菴正受《楞伽经集注》四卷（宋译本）\n", "宋柏庭善月《楞伽经通义》六卷（宋译本）\n", "明宗泐、如玘《楞伽阿跋多罗宝经注解》四卷（宋译本）\n", "明憨山《观楞伽经记》八卷（宋译本）、《楞伽补遗》一卷\n", "明智旭《楞伽经义疏》四卷（宋译本）、《楞伽经玄义》一卷\n", "明广莫《楞伽经参订疏》八卷 （宋译本）\n", "明通润《楞伽经合辙》八卷（宋译本）\n", "明曾凤仪《楞伽经宗通》八卷（宋译本）\n", "明普真贵《楞伽科解》十卷（宋译本）\n", "明焦竑《楞伽经精解评林》一卷（宋译本）\n", "清函昰（函是）《楞伽经心印》八卷（宋译本）\n", "清净挺《楞伽经心印》一卷（宋译本）\n", "民国以来太虚大师作《楞伽经义疏》，欧阳渐著《楞伽疏决》，丘晞明（丘檗）著《大乘入楞伽经疏证》。印海法师笔录印顺法师的讲解为《楞伽经亲闻记》。西藏大藏经中收有《圣入楞伽经注·如来心庄严》（梵Āryalaṅkāvatāravṛtti），为印度论师智吉祥贤所撰。\n", "\n", "净影慧远《大乘义章》、作者署名为龙树的《释摩诃衍论》、禅宗的《楞伽师资记》，以及《破楞伽经中外道小乘四宗论》、《释楞伽经中外道小乘涅槃论》亦是研究、解释楞伽经义的相关著作。\n"]
      }
    ]
  },
  {
    "id": 1019,
    "level": 1,
    "title": "佛说盂兰盆经",
    "brief": "西晋三藏法师竺法护译",
    "media": "yulan.mp3",
    "page": "",
    "sections": [
      {
        "id": 1,
        "level": 2,
        "title": "经文",
        "brief": "",
        "media": "yulan.mp3",
        "list": [],
        "page": ["闻如是：一时佛在舍卫国祇树给孤独园。大目犍连始得六通，欲度父母，报乳哺之恩。即以道眼观视世间。见其亡母，生饿鬼中，不见饮食，皮骨连立。目连悲哀，即以钵盛饭，往饷其母。母得钵饭，便以左手障钵，右手搏食，食未入口，化成火炭，遂不得食。目连大叫，悲号涕泣，驰还白佛，具陈如此。\n\n", "佛言：“汝母罪根深结，非汝一人力所奈何。汝虽孝顺，声动天地、天神地祇、邪魔外道、道士、四天王神，亦不能奈何，当须十方众僧威神之力乃得解脱。吾今当说救济之法，令一切难，皆离忧苦。”\n\n", "佛告目连：“十方众僧，七月十五日，僧自恣时，当为七世父母及现在父母厄难中者，具饭、百味五果、汲灌盆器、香油锭烛、床敷卧具、尽世甘美以着盆中，供养十方大德众僧。当此之日，一切圣众，或在山间禅定、或得四道果、或在树下经行、或六通自在教化声闻缘觉、或十地菩萨大人，权现比丘，在大众中，皆同一心，受钵和罗饭，具清净戒，圣众之道，其德汪洋。其有供养此等自恣僧者，现世父母、六亲眷属，得 出三涂之苦应时解脱，衣食自然；若七世父母生天，自在化生，入天华光。”\n\n", "时，佛敕十方众僧，皆先为施主家咒愿；愿七世父母行禅定意，然后受食。初受食时，先安在佛前。塔寺中佛前，众僧咒愿竟，便自受食。\n\n", "时，目连比丘及大菩萨众，皆大欢喜。目连悲啼泣声释然除灭。\n\n", "时，目连母即于是日，得脱一劫饿鬼之苦。\n\n", "目连复白佛言：“弟子所生母，得蒙三宝功德之力，众僧威神力故。若未来世，一切佛弟子，亦应奉盂兰盆，救度现在父母，乃至七世父母，可为尔否？”\n\n", "佛言：“大善快问！我正欲说，汝今复问。善男子！若比丘比丘尼、国王太子、大臣宰相、三公百 官、万民庶人，行慈孝者，皆应先为所生现在父母，过去七世父母，于七月十五日，佛欢喜日，僧自恣日，以百味饭食，安盂兰盆中，施十方自恣僧，愿使现在父母，寿命百年无病，无一切苦恼之患，乃至七世父母离饿鬼苦，生人天中，福乐无极。是佛弟子修孝顺者，应念念中，常忆父母，乃至七世父母。年年七月十五日， 常以孝慈，忆所生父母，为作盂兰盆，施佛及僧，以报父母长养慈爱之恩。若一切佛弟子，应常奉持是法。”\n\n", "时目连比丘、四辈弟子，欢喜奉行。\n\n\n", "回向文：\n", "愿以此功德　庄严佛净土　上报四重恩　下济三途苦\n", "普愿尽法界　沉溺诸有情　悉发菩提心　尽此一报身\n", "同生极乐国"]
      },
      {
        "id": 2,
        "level": 2,
        "title": "简介",
        "brief": "",
        "media": "yulan.mp3",
        "list": [],
        "page": ["《佛说盂兰盆经》，梵名 Ullambana-sutra。又称盂兰经。属方等部经典。收于大正藏第十六册。全一卷。系由西晋的竺法护翻译而成。\n\n", "《佛说盂兰盆经》记述佛陀之大弟子目连，因不忍其母堕饿鬼道受倒悬之苦，乃问法于佛，佛示之于七月十五日众僧自恣日，用百味饭食五果等供养十方佛僧，即可令其母脱离苦难。依本经之说所行之盂兰盆会，已普遍流行于我国民间，而有益于民间之孝行。宗密之盂兰盆经疏，即强调本经特具孝子报恩之思想，与调和中国人伦与佛教间关系之性质。"]
      },
      {
        "id": 3,
        "level": 2,
        "title": "目连救母",
        "brief": "",
        "media": "yulan.mp3",
        "list": [],
        "page": ["当时，释迦牟尼佛在舍卫国（古印度国家之一）的祗园精舍。祂的大弟子目犍连尊者，证得六种神通力，立志报答父母的哺乳之恩，便以神通力观照，发现亡母堕落在饿鬼道中，没有吃东西而且浑身只剩皮连骨，尊者见了非常难过，便钵盛美食佳肴送到母亲面前，目犍连的母亲得到食物后，担心其他人来抢食，便以一手护钵、一手把食物往口中塞，但食物到口中后立刻燃烧成火炭，让她无法食用并且痛苦无比，目犍连尊者非常的悲痛，立刻向释迦牟尼佛报告此事，并且请求解脱母亲的方法。\n\n", "释迦牟尼佛告诉目犍连因为他母亲罪业之深重，非以尊者一人便可度脱，要解救母亲脱离痛苦必须在十方众僧在夏安居要结束的时候（七月十五日），准备种种上妙饮食、卧具等等并置入盆中，供养十方大德僧众，让僧人们共同修法，集结僧众们共修的力量为现世父母及七世父母亲属做佛事。目犍连尊者遵从释迦牟尼佛的教导，最后其母亲解脱，并且免于一劫遭受堕落饿鬼道之痛苦。"]
      },
      {
        "id": 4,
        "level": 2,
        "title": "盂兰盆",
        "brief": "",
        "media": "yulan.mp3",
        "list": [],
        "page": ["目犍连尊者的母亲得度后，便向释迦牟尼佛请示，未来的佛弟子们，是否可用一样的方法（供奉盂兰盆）救度现世父母乃至于七世父母呢？释迦牟尼佛非常高兴，并向大众宣说：若有比丘比丘尼、国王、太子、王子、大臣宰相、三公百官、万民庶人，等等行孝之人，都应该为他们现世的父母、过去的七世父母，在七月十五日、佛欢喜日、夏安居之终日这天，以种种上妙饮食置于盂兰盆中，供养十方自恣僧众，祈愿现世的父母长寿无病、无一切苦恼，乃至于过去七世的父母脱离饿鬼道之痛苦，得生天人中享无量的福乐《玄应音义》卷十三：盂兰盆正言乌蓝婆挐，此译云倒悬。案西国法，至于众僧自恣之日，盛设佛具，奉施佛僧，以救先亡倒悬之苦……旧云盂兰盆是贮食之器，此言讹也。”。\n\n", "释迦牟尼佛告诉大众，行修孝道的佛弟子们应时常忆念父母乃至于过去七世父母，每年七月十五日，应以一颗孝顺的心慈忆现世父母乃至于过去七世父母，并为他们作盂兰盆供佛及僧众等佛事，以报答父母长年养育慈爱之恩情，一切佛弟子应依此盂兰盆法信受奉行。"]
      },
      {
        "id": 5,
        "level": 2,
        "title": "版本",
        "brief": "",
        "media": "yulan.mp3",
        "list": [],
        "page": ["本经全文八百余字，其同本异译经，有东晋失译的《佛说报恩奉盆经》一卷，及载于《开元释教录》卷十八〈疑惑再详录〉中的《净土盂兰盆经》一卷，前者收于《大正藏》第十六册，后者已佚，但《法苑珠林》卷六十二曾引用其文。\n", "依本经而举行的法会，依《佛祖统纪》卷三十七记载，系始自梁武帝大同四年，并且盛行至今，已成每年最重要的法会之一。\n", "又，本经之注疏，现存者有唐·慧净《盂兰盆经讲述》一卷、唐·宗密《盂兰盆经疏》一卷、宋·元照《盂兰盆经疏新记》二卷、宋·普观《盂兰盆经疏会古通今记》二卷，及宋·日新、明·智旭、清·灵耀等人之注疏，共六十余种。\n\n ", "《盂兰盆经》（《盂兰经》），《开元释教录》题作竺法护译，《出三藏记集》记载是失译经。\n", "《报恩奉盆经》，《开元释教录》记载是失译经。\n", "《经律异相·目连为母造盆》，节录自《盂兰经》。"]
      }
    ]
  },
  {
    "id": 1020,
    "level": 1,
    "title": "慈经",
    "brief": "南传大藏经,《增支部》十一支,法增译",
    "media": "the_chant_of_metta.mp3",
    "page": "",
    "sections": [
      {
        "id": 1,
        "level": 2,
        "title": "中译经文",
        "brief": "",
        "media": "the_chant_of_metta.mp3",
        "list": [],
        "page": ["《慈经》中文翻译：\n\n", "愿我无敌意、无危险。\n", "愿我无精神的痛苦。\n", "愿我无身体的痛苦。\n", "愿我保持快乐。\n", "愿我的父母亲，\n", "我的导师、亲戚和朋友，\n", "我的同修，\n", "无敌意、无危险。\n", "无精神的痛苦。\n", "无身体的痛苦。\n", "愿他们保持快乐。\n", "愿在这寺庙的修行者，\n", "无敌意、无危险。\n", "无精神的痛苦。\n", "无身体的痛苦。\n", "愿他们保持快乐。\n", "愿在这寺庙的比丘、沙弥，\n", "男教徒、女教徒，\n", "无敌意、无危险。\n", "无精神的痛苦。\n", "无身体的痛苦。\n", "愿他们保持快乐。\n", "愿我的四资具的布施主，\n", "无敌意、无危险。\n", "无精神的痛苦。\n", "无身体的痛苦。\n", "愿他们保持快乐。\n", "愿我的护法神：\n", "在这寺庙的、在这住所的、在这范围的所有的护法神，\n", "无敌意、无危险。\n", "无精神的痛苦。\n", "无身体的痛苦。\n", "愿他们保持快乐。\n", "愿一切有情众生：\n", "一切活着的、一切有形体的，一切有名相的、一切有身躯的，一切雌性的、一切雄性的众生，\n", "所有圣者、所有非圣者，所有天神、所有人类，所有苦道中的众生，\n", "无敌意、无危险。\n", "无精神的痛苦。\n", "无身体的痛苦。\n", "愿他们保持快乐。\n", "愿一切众生脱离痛苦。\n", "愿他们不失去正当途径所获得的一切，\n", "愿他们依据个人所造的因果而受生。\n", "在东方的，在西方的，在北方的，在南方的，\n", "在东北方的，在西北方的，在东南方的，在西南方的，\n", "在下方的，在上方的，\n", "愿一切有情众生：\n", "一切活着的、一切有形体的，一切有名相的、一切有身躯的，所有雌性的、所有雄性的众生，\n", "所有圣者、所有非圣者，所有天神、所有人类，所有苦道中的众生，\n", "愿他们无敌意、无危险。\n", "无精神的痛苦。\n", "无身体的痛苦。\n", "愿他们保持快乐。\n", "愿一切众生脱离痛苦。\n", "愿他们不失去正当途径所获得的一切，\n", "愿他们依据个人所造的因果而受生。\n", "上至最高的天众，下至苦道众生；\n", "在三界的众生，所有在陆地上生存的众生，\n", "愿他们无精神的痛苦、无敌意。\n", "愿他们无身体的痛苦、无危险。"]
      },
      {
        "id": 2,
        "level": 2,
        "title": "巴利文经文",
        "brief": "",
        "media": "the_chant_of_metta.mp3",
        "list": [],
        "page": ["《慈经》巴利文：\n\n", "samanera ca\n", "upasaka - upasikaya ca\n", "avera hontu\n", "abyapajjha hontu\n", "anigha hontu\n", "sukhi - attanam pariharantu\n", "Amhakam catupaccaya - dayaka\n", "avera hontu\n", "abyapajjha hontu\n", "anigha hontu\n", "sukhi - attanam pariharantu\n", "Amhakam arakkha devata\n", "Ismasmim vihare\n", "Ismasmim avase\n", "Ismasmim arame\n", "arakkha devata\n", "avera hontu\n", "abyapajjha hontu\n", "anigha hontu\n", "sukhi - attanam pariharantu\n", "Sabbe satta\n", "sabbe pana\n", "sabbe bhutta\n", "sabbe puggala\n", "sabbe attabhava - pariyapanna\n", "sabbe itthoyo\n", "sabbe purisa\n", "sabbe ariya\n", "sabbe anariya\n", "sabbe deva\n", "sabbe manussa\n", "sabbe vinipatika\n", "avera hontu\n", "abyapajjha hontu\n", "anigha hontu\n", "sukhi - attanam pariharantu\n", "Dukkha muccantu\n", "Yattha-laddha-sampattito mavigacchantu\n", "Kammassaka\n", "Purathimaya disaya\n", "pacchimaya disaya\n", "uttara disaya\n", "dakkhinaya disaya\n", "purathimaya anudisaya\n", "pacchimaya anudisaya\n", "uttara anudisaya\n", "dakkhinaya anudisaya\n", "hetthimaya disaya\n", "uparimaya disaya\n", "Sabbe satta\n", "sabbe pana\n", "sabbe bhutta\n", "sabbe puggala\n", "sabbe attabhava - pariyapanna\n", "sabbe itthoyo\n", "sabbe purisa\n", "sabbe ariya\n", "sabbe anariya\n", "sabbe deva\n", "sabbe manussa\n", "sabbe vinipatika\n", "avera hontu\n", "abyapajjha hontu\n", "anigha hontu\n", "sukhi - attanam pariharantu\n", "Dukkha muccantu\n", "Yattha-laddha-sampattito mavigacchantu\n", "Kammassaka\n", "Uddham yava bhavagga ca\n", "adho yava aviccito\n", "samanta cakkavalesu\n", "ye satta pathavicara\n", "abyapajjha nivera ca\n", "nidukkha ca nupaddava\n", "Uddham yava bhavagga ca\n", "adho yava aviccito\n", "samanta cakkavalesu\n", "ye satta udakecara\n", "abyapajjha nivera ca\n", "nidukkha ca nupaddava\n", "Uddham yava bhavagga ca\n", "adho yava aviccito\n", "samanta cakkavalesu\n", "ye satta akasecara\n", "abyapajjha nivera ca\n", "nidukkha ca nupaddava"]
      },
      {
        "id": 3,
        "level": 2,
        "title": "简介",
        "brief": "",
        "media": "the_chant_of_metta.mp3",
        "list": [],
        "page": ["《慈经》这部经典记载着当时佛陀在世的时候，对禅修的比丘们教导一个修禅者，应如何对于宇宙众生慈爱与祝福的开示。 \n\n", "据佛经中的记载，那时佛陀在舍卫城中传法的时候，一群比丘们来到佛陀的面前，请求佛陀教导并传授他们修禅的方法。佛陀慈爱地将禅修的方法授予比丘们之后，比丘们认真地学习、研究佛陀所教授的禅修法之后，便按照当时佛陀的约制制度，在雨季结夏安居来临之前，分别前往远处的一座森林中，持续禅修的练习。\n\n", "比丘们欢喜地来到的森林里，每位比丘皆选择一棵大树做为他们精进修禅的修习之地。由于他们禅定中时所散发的力量，使这些原本居住在树上的树神、精灵等，无法在这样的力量之下，继续安然的地居住在禅修的比丘之上。它们被迫必须离开树上，转移到地面上生存依附。树神与精灵们离开了原有的安逸的住所，这使它们觉得非常悲伤。它们希望比丘们能够尽速地离开森林。然而好几天过去了，比丘们不但似乎没有离开的意思，而且比丘们精进禅定的力量愈来愈大，这使得原本就无法适应地上气息的树神与精灵们更加痛苦，整座森林都快要被比丘禅定中的所散发的精神力量给包覆了，在这样震摄的力量之下，树神与众精灵们，都快要无处安住了，而且又得知整个3个月的雨季，比丘们都将要待在这里，它们的悲伤使它们愈来愈感到愤怒。于是它们决定赶走比丘们。\n\n", "为了顺利赶走这群比丘，树神与精灵们不仅现化初各种令人恐惧的可怕幻象各种狰狞可惧的声音来惊吓比丘，还用各种方法来攻击侵扰比丘，破坏比丘们的禅定。并且树神还散发出可怕，令人难以忍受的气味，这令比丘们非常的难受。\n\n", "受到这些压迫的比丘们，无法安住精进禅定。在比丘们努力忍受了一段时间之后，他们无法在这样继续下去，于是他们回到佛陀的住所，向佛陀报告这样的状况，并请佛陀允许，送他们到其它的地方禅修。\n\n", "佛陀透过神通专注地观察，知道了世界上再也没有比这里更适合比丘禅修的地方了，于是佛陀向比丘们说：『比丘，除了那里，在也没有更适合的处所值得你们禅修精进了，你们必须回到原来的地方，持续地精进。』比丘们听了之后，深感到不可思议的向佛陀说：『亲爱的佛陀啊，我们很愿意遵从您的指示，只是我们有不明白之处，想请佛陀开示。如果回到原来的地方，这样依然会受到树神与精灵们的压迫而无法禅修。佛陀，您为什么还要把我们送回同样的处所呢？』\n\n", "佛陀说：『比丘啊，之前你们在那里修习之时，并没有携带着面对的武器，现在我将给予你们最得利、且将再也无有恐惧的武器，你们带着武器回到原来的地方，继续练习禅修，那里是你们唯一的处所。』佛陀给予比丘们的武器，就是无限慈爱的修习法『慈心』！也就是这部《慈经》的内容。于是佛陀便在这殊胜的机缘中为比丘们宣说了禅修者修习慈心的重要，与如何修习慈心的方法。佛陀并且要比丘们除了要经常诵念这部经之外，并且要时时培养获得内心安祥的特质，对所有众生散发慈心。\n\n", "丘们受到了佛陀的教导与鼓励后，欢喜地受持慈经，认真地修习慈心。它们带着无惧的武器—内心的安祥、宁静、善顺、温和、谦虚、无求、与对众生慈爱的心，再度回到森林里的个别的处所，并根据佛陀的教诲，使整个森林都笼罩在慈爱的波动当中。那些树神与精灵们深深地被这份慈爱的波动所感动，纷纷决议让比丘们留下并且不再侵扰比丘们，比丘们也顺利地完成安居期的禅修。 "]
      },
      {
        "id": 4,
        "level": 2,
        "title": "修持",
        "brief": "",
        "media": "the_chant_of_metta.mp3",
        "list": [],
        "page": ["修持慈爱经可以获得十一种益处\n\n", "1、睡得安稳\n", "2、醒后舒畅\n", "3、杜绝恶梦\n", "4、亲切待人\n", "5、为非人所喜\n", "6、神佛保佑\n", "7、不受火毒武器所害\n", "8、做事专心\n", "9、面容安祥\n", "10、临终不乱\n", "11、不堕三恶道。"]
      }
    ]
  },
  {
    "id": 1021,
    "level": 1,
    "title": "佛说摩利支天经",
    "brief": "大兴善寺三藏沙门不空奉 诏译",
    "media": "marici.mp3",
    "page": "",
    "sections": [
      {
        "id": 1,
        "level": 2,
        "title": "经文全文",
        "brief": "",
        "media": "marici.mp3",
        "list": [],
        "page": ["如是我闻.一时佛在舍卫国祇树给孤独园.与大阿罗汉千二百五十人俱.复有无量大菩萨众.弥勒菩萨.曼殊室利菩萨.观世音菩萨.而为上首.及摩利支等诸天.龙八部前後围遶.尔时舍利弗即从座起.偏袒右肩右膝著地.合掌向佛.而白佛言.\n", "世尊於未来世.末世众生作何等法得脱诸难\n", "佛告舍利弗.谛听谛听.我今为汝说於此事.尔时会众欢喜踊跃.重劝请佛\n", "尔时世尊告诸比丘.日前有天.名摩利支.有大神通自在之法.常行日前.日不见彼.彼能见日.无人能见.无人能知.无人能捉.无人能害.无人欺诳.无人能缚.无人能债其财物.无人能罚.不畏怨家能得其便\n", "佛告诸比丘.若有人知彼摩利支天名者.彼人亦不可见亦不可知.亦不可捉亦不可害.亦不为人欺诳亦不为人缚.亦不为人债其财物.亦不为人责罚.亦不为怨家能得其便\n", "佛告诸比丘.若善男子善女人知彼摩利支天名者.应作是言.我弟子某甲知彼摩利支天名故.无人能见我.无人能知我.无人能捉我.无人能害我.无人能欺诳我.无人能缚我.无人能债我财物.无人能责罚我.亦不为怨家能得我便.此呪有大神力.所作成就.破一切恶.若用结界百由旬内一切诸恶无敢入者.尔时世尊即说呪曰\n", "南无佛陀耶(一)南无达摩耶(二)南无僧伽耶(三)怛侄他(四)遏罗迦末斯(五)摩罗迦末斯(六)苏途末斯(七)支钵罗末斯(八)摩诃支钵罗末斯(九)摩利支夜末斯(十)安怛陀那夜末斯(十一)那谟粹都底(十二)莎诃(十三)\n", "王难中护我.贼难中护我.行路中护我.失於道路旷野中护我.昼日护我.夜中护我.水难中护我.火难中护我.罗刹难中护我.茶枳儞鬼难中护我.毒药难中护我.佛实语护我.法实语护我.僧实语护我.天实语护我.仙人实语护我\n", "怛侄他(一)阿罗拘隷(二)阿罗拘隷(三)鸡栗底(知约反四)萨婆迦罗醯蔽(蔽亚反下同五)萨蒲跛突瑟(二合)蔽(六)萨婆伊都波达罗鞞蔽(七)罗(上音)叉罗(上音)叉(自称名字八)莎呵(九)\n", "奉请摩利支天呪.一名摩利支天身呪.呪曰\n", "娜谟罗跢那(二合)跢罗(二合)夜耶(一)摩唎支唎驮(去音)耶(二)摩婆(上)帝移沙(上)弥(三)\n", "跢侄他(四)婆(上)罗(去)梨(五)婆驮梨(六)婆罗呵目溪(七)萨婆(上)徒瑟誓(去二合八)盘(上)驮\n", "盘(上)驮(九)娑婆呵(十)\n", "佛告诸比丘.若有人识彼摩利支天菩萨者.除一切障难王难贼难.猛兽毒虫之难 .水火等难.若人欲行此法者.一切法中此法最胜.持此呪者面向百逾闍那.一切鬼神恶人无能得其便者.若於难中行时.晨起诵前身呪.呪一掬水.四方散洒及洒自身.若衣襟若衣袂若袈裟角.一呪一结总作三结.即往难中行连诵前二大呪而行.所有一切事难军防主者悉皆迷醉.都无觉知之者\n", "佛说是经已.告诸比丘比丘尼.优婆塞优婆夷.国王大臣及诸人民等.闻佛说是 摩利支天陀罗尼.一心受持之者.是人不为一切诸恶所害.诸比丘若有人.能书写读 诵受持之者.若著髻中.若著衣中.随身而行.一切诸恶悉皆退散无敢当者.是诸四众天龙八部礼佛而退.欢喜奉行"]
      },
      {
        "id": 2,
        "level": 2,
        "title": "简介",
        "brief": "",
        "media": "marici.mp3",
        "list": [],
        "page": ["「摩利支」，为梵语（Marici）之音译，其义解作威光或阳焰，威光者，具有大威德之光明也；阳焰者，太阳本体燃烧所发放出之火焰也。「天」为梵语（Deva）之意译，音译作「提婆」，解释为天界。根据经中记载，摩利支天菩萨擅长于隐身法术，其威德之光明有如太阳所发出之火焰，但菩萨时常行走于日前，而不为日所见，从德立名，故名「摩利支」 。「摩利支」属于佛教天部中的一位菩萨，由于梵语译音关系，「摩利支天菩萨」，亦译作「末利支天菩萨」，「摩里支天菩萨」，汉语也可称呼作「威光天菩萨」或「阳焰天菩萨」。\n\n", "在大藏经中，记载摩利支天菩萨真言及修法之经卷有数种，其中 以处名唐朝开元三大士之一的不空三藏所译出之经轨，已有四种之多 ，分别为：\n", "（甲）末利支提婆华鬘经。 \n", "（乙）佛说摩利支天菩萨陀罗尼经。\n", "（丙）佛说摩利支天经。 \n", "以上篇幅皆为卷。其它尚有宋朝天息灾法师所译之“佛说大摩里 支菩萨经”七卷，此为篇幅最大者及却译者名称所译之“佛说摩利支 天陀罗尼咒经”、“摩利支天一印法”等等。 （三）"]
      },
      {
        "id": 3,
        "level": 2,
        "title": "法门与功德",
        "brief": "",
        "media": "marici.mp3",
        "list": [],
        "page": ["修持摩利支天菩萨法门具足息灾、增益、怀爱及降伏四法之功德，能满足行者所求种种正确及善性之心愿。譬如修持者不会被别诈骗其财物，亦不会被人捉縳囚禁，亦或被与行者有仇怨之人加害。其它如治病（肉体上四大不调之病及灵界病）、护身（防止一切毒丸虫恶兽及人与非人之侵害）、求聪明长寿、求辩论得胜、求降雨、求福、求子女等等，莫不一一灵验应心，具如经中所说，功德赞不能尽。\n\n", "如前所说，摩利支天菩萨示现不同之法相，为教化不同根器之众生，亦配合不同修法之用途。在经中记载菩萨之修法有多种多样，为满足众生各种之需求。不同之修法，有其特别规定之画像方法、真言、观想及手印。在摩利支天菩萨之真言当中，以菩萨之“六字最上心真言”为行者最易学习及持诵，此真言就是菩萨之最上心印。“佛说大摩里支菩萨经”卷一：“今有成就之法，用好彩帛及板木等，于其上画无忧树，于此树下画摩里支菩萨，身如黄金色，作童女相，挂青天衣，手执莲花，顶戴宝塔庄严。如是画已，于此帧前，诵最上心真言八千遍，所求之事，决定成就。”\n\n", "摩利支天菩萨六字最上心真言\n\n", "真言唐朝汉音：唵。摩哩唧。娑贺。\n", "真言宋朝汉音：唵。摩里支。娑贺。\n", "真言拉丁梵音：OOM　MARICI　SVAHA\n", "真言广州近音：唵。妈喱衣支。斯娃哈。\n\n", "行者若无暇受持读诵本经，可一心持诵菩萨之六字最上心真言， 供养菩萨之宝像，功德亦无量无边，所求善愿，无不称心如意。"]
      },
      {
        "id": 4,
        "level": 2,
        "title": "摩利支天菩萨",
        "brief": "",
        "media": "marici.mp3",
        "list": [],
        "page": ["光明佛母，藏名译音伟瑟间玛，梵名为摩利支，或摩利支提婆，译作阳焰或威光，汉译为积光天母，常随从日天，在其前面疾走如矢，遍巡四天下，专当护国安民之事业，有隐形自在之神通力。\n\n", "摩利支天，菩萨相，有二臂与多臂之化现，身如阎浮檀金色，光明如日，顶戴宝塔，著天衣彩裙，以腕钏、耳珰、宝带、璎珞，及种种杂华庄严。三面各具三目，正面寂静而含笑，右面深红，半喜憎相，如莲华宝有大光明，左面忿怒相，或作猛猪相，口出利牙。八臂右手持金刚持当胸，另有钩杵、箭矢、针；左手持无忧树枝、弓、线、及绢索，勇猛自在，安住在七猛猪所拖之宝座上。\n\n", "光明佛母仪轨及导修\n", "未受灌顶，可以照书修习，但不能观想“自成本尊”。\n\n", "光明佛母仪轨\n\n", "皈依\n", "行者皈依直至成正觉\n", "佛陀正法以及圣僧众\n", "因作布施等诸修持故\n", "愿证佛境利普有情生\n\n", "祈请文\n", "唯只诵持忆汝之圣名\n", "救脱一切障碍事业母\n", "赐与无死大乐事业母\n", "光明佛母于汝致礼敬\n\n", "咒语\n", "嗡 玛惹哉 盟 梭哈\n", "om mari tsa mam soha\n\n", "回向\n", "以此功德愿速能\n", "成就光明母之境\n", "并将一切诸众生\n", "安立于同等果境"]
      },
      {
        "id": 5,
        "level": 2,
        "title": "真言",
        "brief": "",
        "media": "marici.mp3",
        "list": [],
        "page": ["摩利支天菩萨六字最上心真言\n\n", "真言唐朝汉音：唵。摩哩唧。娑贺。\n", "真言宋朝汉音：唵。摩里支。娑贺。\n", "真言拉丁梵音：OOM　MARICI　SVAHA\n", "真言广州近音：唵。妈喱衣支。斯娃哈。\n\n"]
      }
    ]
  },
  {
    "id": 1022,
    "level": 1,
    "title": "金光明最胜王经",
    "brief": "唐三藏沙门义净奉制译",
    "media": "jinguangming.mp3",
    "page": "",
    "sections": [
      {
        "id": 1,
        "level": 2,
        "title": "唐龙兴三藏教序",
        "brief": "",
        "media": "jinguangming.mp3",
        "list": [],
        "page": ["唐中宗皇帝制\n\n", "盖闻。苍苍者天列星辰而著象。茫茫者地奠川岳以成形。仰观天文既如彼也。俯循地理又若斯焉。夫以妙旨幽微。名言之路攸绝。真如湛寂性相之义都捐然。则发启心聋。资法雷之激响。奖导迷众俟觉首以司方。故知假名不坏。於常名乐说。乃诠於无说至若象外之象。犹称三界之尊天中之天。爰著六通之圣法王见利孕育於七十二君。梵帝乘时牢笼於万八千岁。周星閟彩言符降诞之徵。汉日流祥载叶通神之萝。故能威扬沙劫化被尘区。玉毫舒耀而除昏。金口弘宣而遣滞。破烦恼之贼讵。藉干戈坏生死之军。惟凭慧力癖圆明之界。广纳於无边。开常乐之门。普该於有识。纵使浮天欲浪境风息而俄澄。涨日情尘法雨霑而便廓。归依者销殃而致福。回向者去危而获安。可谓巍巍乎。其有成功荡荡乎。而无能名者矣。但四生蠢蠢未悟。无常六趣悠悠俱缠有结。讵知空华不实。水月非坚。驰逐於五阴之中。播迁於三界之域。纳诸品汇终俟法门。自白马西来。玄言东被世尊。则随类敷演众生。乃逐性开迷。马鸣擅美於琼编。龙树胜芳於宝偈。於是遥通震旦。远布阎浮。半满之教区分大小之乘。并骛澄安后德。接武於胜场。琳远高人骈踨法宇。遂使微言著范。历千古而扬英声。至(丿+目+责)流规。周十方而腾茂实。顷属后周应运。大扇魔风遂使天下招提。咸从毁废。寰中法侣并混编甿。嗟乎。阒寂禅居。空留宴坐之处。荒凉慧苑。无复经行之踪。爰洎开皇。重将修建。旋逢大业。又遇分崩。鬼哭神吟。山鸣海沸。既遭涂炭。宁有伽蓝。正法消沦。邪见增长。於是人迷觉路。邅迴於苦集之区。俗蔽真宗。羁绊於盖缠之内。\n\n", "我大唐之有天下也。上凌巢燧。俯视羲轩。三圣重光。万邦一统。威加有截。泽被无垠。掩坤络以还淳。亘乾维而献款。再悬佛日。重补梵天。龙宫将八柱齐安。鹫岭共五峰争峻。大弘释教。谅属皇朝者焉。大福先寺翻经三藏法师义净者。范阳人也。俗姓张氏。五代相韩之后。三台仕晋之前。朱紫分辉。貂蝉合彩。高祖为东齐郡守。仁风逐扇。甘雨随车。化阐六条。政行十部。爰祖及父。俱厌俗荣。放旷一丘。逍遥三径。含和体素。养性恬神。摘芝秀於东山。挹清流於南涧。可谓寻幽丹峤栖偃白云臬鹤。於是吞声场驹以之执影。法师幼挺明晤。夙彰聪敏。才俞辩李之岁。心乐出家。甫过游洛之年。志寻西国。业该经史。学洞古今。聪三藏之玄枢。明一乘之奥义。既而闲居习静。息虑安禅。托彼山林。远兹尘累。三十有七。方遂雅怀。以咸亨二年。行至广府。发踪结契数乃十人。鼓棹升航。唯存一已。巡南溟以遐逝。指西域以长驱。历严岫之千重。凌波涛之万里。渐届天竺。次至王城。佛说法华灵峰尚在。如来成道圣躅仍留。吠舍城中。献盖之足跡不泯。给孤园内布金之地犹存。三道宝陛居然目睹。八大灵塔邈矣亲观。所经三十馀国。凡历二十馀载。菩提树下屦攀折以淹留。阿耨池边几濯缨而澡。鑑法师慈悲作室。忍辱为衣。长斋则一食自资。长坐则六时无倦。又古来翻译之者。莫不先出梵文。后资汉译。摭词方凭於学者。诠义别禀於僧徒。今兹法师不如是矣。既闲五天竺语。又详二谛幽宗。译义缀文咸由於已出。指词定理匪假於旁求。超汉代之摩腾。跨秦年之罗什。所将梵本经共四百部。合五十万颂。金刚座真容一铺。舍利三百粒以证圣。元年夏五月方届都焉。则天大圣皇帝。出震膺期。乘乾握纪。绍隆为务。弘济为心。爰命百寮兼整四众。虹幡辉日。凤吹遏云。香散六铢。华飘五色。锵锵济济。炜炜煌煌。迎于上东之门。置于授记之寺。共于阗三藏及大福先寺寺主沙门。复礼西崇福寺主法藏等。翻华严经后。至大福先寺。与天竺三藏宝思末多。及授记寺主慧表沙门胜荘慈训等。译根本部律。其大德等。莫不四禅凝虚。六度冥怀。悬法镜於心台。朗戒珠於性海。词林挺秀。将觉树而联芳。慧炬扬辉。澄桂轮而合影。浑金璞玉。谅属其人。诚梵宇之栋梁。实法门之龙象。已翻诸杂经律二百馀卷。缮写云毕。寻并进内其馀戒律诸论。方俟后诠五篇之教。具明八法之因。备晓鹅珠。尚护虫命无伤。浮囊必取於不亏。油钵终期於靡覆。崇圣教之纲纪。启含生之耳目。伏愿上资先圣。长隆七庙之基。下逮微躬。恒佐九天之命。迁怀生於壽域。致薄俗於淳源。岁稔时和。远安迩肃。顾以万机务总四海事。殷爰凭乙夜之馀式。赞弥天之德。课虚扣寂。聊题序云。"]
      },
      {
        "id": 2,
        "level": 2,
        "title": "经文",
        "brief": "",
        "media": "jinguangming.mp3",
        "list": [
          {
            "id": 1,
            "level": 3,
            "title": "第一卷",
            "brief": "",
            "media": "jinguangming.mp3",
            "page": [
              "金光明最胜王经卷第一\n\n",
              "序品第一\n",
              "如是我闻。一时薄伽梵。在王舍城鹫峰山顶。于最清净甚深法界。诸佛之境如来所居。与大苾刍众九万八千人。皆是阿罗汉。能善调伏如大象王。诸漏已除。无复烦恼。心善解脱。慧善解脱。所作已毕。舍诸重担。逮得己利。尽诸有结。得大自在。住清净戒。善巧方便。智慧庄严。证八解脱。已到彼岸。其名曰具寿阿若憍陈如。具寿阿说侍多。具寿婆湿波。具寿摩诃那摩。具寿婆帝利迦。大迦摄波。优楼频螺迦摄。伽耶迦摄。那提迦摄。舍利子。大目干连。惟阿难陀住于学地。如是等诸大声闻。各于晡时从定而起。往诣佛所。顶礼佛足。右绕三匝。退坐一面。\n",
              "复有菩萨摩诃萨。百千万亿人俱。有大威德。如大龙王。名称普闻。众所知识。施戒清净。常乐奉持。忍行精勤。经无量劫。超诸静卢。系念现前。开阐慧门。善修方便。自在游戏。微妙神通。逮得总持。辩才无尽。断诸烦恼。累染皆亡。不久当成一切种智。降魔军众。而击法鼓。制诸外道。令起净心。转妙法轮。度人天众。十方佛土悉已庄严。六趣有情无不蒙益。成就大智。具足大忍。住大慈悲心有大坚固力。历事诸佛不般涅槃。发弘誓心尽未来际。广于佛所深种净因。于三世法悟无生忍。逾于二乘所行境界。以大善巧化导世间。于大师教悉能敷演秘密之法。甚深空性。皆已了知。无复疑惑。其名曰无障碍转法轮菩萨。常发心转法轮菩萨。常精进菩萨。不休息菩萨。慈氏菩萨。妙吉祥菩萨。观自在菩萨。总持自在王菩萨。大辩庄严王菩萨。妙高山王菩萨。大海深王菩萨。宝幢菩萨。大宝幢菩萨。地藏菩萨。虚空藏菩萨。宝手自在菩萨。金刚手菩萨。欢喜力菩萨。大法力菩萨。大庄严光菩萨。大金光庄严菩萨。净戒菩萨。常定菩萨。极清净慧菩萨。坚固精进菩萨。心如虚空菩萨。不断大愿菩萨。施药菩萨。疗诸烦恼病菩萨。医王菩萨。欢喜高王菩萨。得上授记菩萨。大云净光菩萨。大云持法菩萨。大云名称喜乐菩萨。大云现无边称菩萨。大云师子吼菩萨。大云牛王吼菩萨。大云吉祥菩萨。大云宝德菩萨。大云日藏菩萨。大云月藏菩萨。大云星光菩萨。大云火光菩萨。大云电光菩萨。大云雷音菩萨。大云慧雨充遍菩萨。大云清净雨王菩萨。大云花树王菩萨。大云青莲花香菩萨。大云宝栴檀香清凉身菩萨。大云除闇菩萨。大云破医菩萨。如是等无量大菩萨众。各于晡时从定而起。往诣佛所。顶礼佛足右绕三匝退坐一面。复有梨车毗童子五亿八千。其名曰师子光童子。师子慧童子。法授童子。因陀罗授童子。大光童子。大猛童子。佛护童子。法护童子。僧护童子。金刚护童子。虚空护童子。虚空吼童子。宝藏童子。吉祥妙藏童子。如是等人而为上首。悉皆安住无上菩提。于大乘中深信欢喜。各于晡时。往诣佛所顶礼佛足。右绕三匝退坐一面。\n",
              "复有四万二千天子。其名曰喜见天子。喜悦天子。日光天子。月髻天子。明慧天子。虚空净慧天子。除烦恼天子。吉祥天子。如是等天子而为上首。皆发弘愿护持大乘。绍隆正法能使不绝。各于晡时往诣佛所顶礼佛足。右绕三匝退坐一面。\n",
              "复有二万八千龙王。莲华龙王。[醫-酉+言]罗叶龙王。大力龙王。大吼龙王。小波龙王。持駃水龙王。金面龙王。如意龙王。如是等龙王而为上首。于大乘法常乐受持。发深信心称扬拥护。各于晡时往诣佛所顶礼佛足。右绕三匝退坐一面。\n",
              "复有三万六千诸药叉众。毗沙门天王而为上首。其名曰庵婆药叉。持庵婆药叉。莲花光藏药叉。莲花面药叉。颦眉药叉。现大怖药叉。动地药叉。吞食药叉。是等药叉悉皆爱乐如来正法。深心护持不生疲懈。各于晡时往诣佛所顶礼佛足。右绕三匝退坐一面。\n",
              "复有四万九千揭路茶王。香象势力王而为上首。及余健闼婆阿苏罗紧那罗莫呼洛伽等。山林河海一切神仙。并诸大国所有王众。中宫后妃净信男女。人天大众悉皆云集。咸愿拥护无上大乘。读诵受持书写流布。各于晡时往诣佛所顶礼佛足。右绕三匝退坐一面。如是等声闻菩萨。人天大众龙神八部。既云集已。各各至心合掌恭敬。瞻仰尊容。目未曾舍。愿乐欲闻殊胜妙法。尔时薄伽梵。于日晡时。从定而起。观察大众。而说颂曰。\n",
              "金光明妙法　　最胜诸经王\n",
              "甚深难得闻　　诸佛之境界\n",
              "我当为大众　　宣说如是经\n",
              "并四方四佛　　威神共加护\n",
              "东方阿閦尊　　南方宝相佛\n",
              "西方无量寿　　北方天鼓音\n",
              "我复演妙法　　吉祥忏中胜\n",
              "能灭一切罪　　净除诸恶业\n",
              "及消众苦患　　常与无量乐\n",
              "一切智根本　　诸功德庄严\n",
              "众生身不具　　寿命将损减\n",
              "诸恶相现前　　天神皆舍离\n",
              "亲友怀嗔恨　　眷属悉分离\n",
              "彼此共乖违　　珍财皆散失\n",
              "恶星为变怪　　或被邪蛊侵\n",
              "若复多忧愁　　众苦之所逼\n",
              "睡眠见恶梦　　因此生烦恼\n",
              "是人当澡浴　　应着鲜洁衣\n",
              "于此妙经王　　甚深佛所赞\n",
              "专注心无乱　　读诵听受持\n",
              "由此经威力　　能离诸灾横\n",
              "及余众苦难　　无不皆除灭\n",
              "护世四王众　　及大臣眷属\n",
              "无量诸药叉　　一心皆拥卫\n",
              "大辩才天女　　尼连河水神\n",
              "诃利底母神　　坚牢地神众\n",
              "梵王帝释主　　龙王紧那罗\n",
              "及金翅鸟王　　阿苏罗天众\n",
              "如是天神等　　并将其眷属\n",
              "皆来护是人　　昼夜常不离\n",
              "我当说是经　　甚深佛行处\n",
              "诸佛秘密教　　千万劫难逢\n",
              "若有闻是经　　能为他演说\n",
              "若心生随喜　　或设于供养\n",
              "如是诸人等　　当于无量劫\n",
              "常为诸天人　　龙神所恭敬\n",
              "此福聚无量　　数过于恒沙\n",
              "读诵是经者　　当获斯功德\n",
              "亦为十方尊　　深行诸菩萨\n",
              "拥护持经者　　令离诸苦难\n",
              "供养是经者　　如前澡浴身\n",
              "饮食及香花　　恒起慈悲意\n",
              "若欲听是经　　令心净无垢\n",
              "常生欢喜念　　能长诸功德\n",
              "若以尊重心　　听闻是经者\n",
              "善生于人趣　　远离诸苦难\n",
              "彼人善根熟　　诸佛之所赞\n",
              "方得闻是经　　及以忏悔法\n",
              "如来寿量品第二\n",
              "尔时王舍大城。有一菩萨摩诃萨。名曰妙幢。已于过去无量俱胝那庾多百千佛所。承事供养殖诸善根。是时妙幢菩萨独于静处作是思惟。以何因缘释迦牟尼如来寿命短促唯八十年。复作是念。如佛所说有二因缘得寿命长。云何为二。一者不害生命。二者施他饮食。然释迦牟尼如来。曾于无量百千万亿无数大劫。不害生命行十善道。常以饮食惠施一切饥饿众生。乃至己身血肉骨髓。亦持施与令得饱满。况余饮食。时彼菩萨。于世尊所作是念时。以佛威力其室忽然广博严净。帝青琉璃种种众宝。杂彩间饰如佛净土。有妙香气。过诸天香芬馥充满。于其四面各有上妙师子之座。四宝所成以天宝衣而敷其上。复于此座有妙莲花。种种珍宝以为严饰。量等如来自然显现。于莲花上有四如来。东方不动。南方宝相。西方无量寿。北方天鼓音。是四如来各于其座加趺而坐。放大光明周遍照耀王舍大城。及此三千大千世界。乃至十方恒河沙等诸佛国土。雨诸天花奏诸天乐。尔时于此赡部洲中及三千大千世界。所有众生以佛威力。受胜妙乐无有乏少。若身不具皆蒙具足。盲者能视。聋者得闻。哑者能言。愚者得智。若心乱者得本心。若无衣者得衣服。被恶贱者人所敬。有垢秽者身清洁。于此世间所有利益。未曾有事悉皆显现。\n",
              "尔时妙幢菩萨。见四如来及希有事。欢喜踊跃合掌一心。瞻仰诸佛殊胜之相。亦复思惟释迦牟尼如来无量功德。惟于寿命。生疑惑心。云何。如来功德无量寿命短促。唯八十年。尔时四佛。告妙幢菩萨言。善男子。汝今不应思忖如来寿命长短。何以故。善男子。我等不见诸天世间梵魔沙门婆罗门等人及非人。有能算知佛之寿量知其齐限。惟除无上正遍知者。时四如来。欲说释迦牟尼佛所有寿量。以佛威力。欲色界天诸龙鬼神健闼婆阿苏罗揭路茶紧那罗莫呼洛伽。及无量百千亿那庾多菩萨摩诃萨。悉来集会入妙幢菩萨净妙室中。尔时四佛于大众中。欲显释迦牟尼如来所有寿量。而说颂曰。\n",
              "一切诸海水　　可知其渧数\n",
              "无有能数知　　释迦之寿量\n",
              "析诸妙高山　　如芥可知数\n",
              "无有能数知　　释迦之寿量\n",
              "一切大地土　　可知其尘数\n",
              "无有能数知　　释迦之寿量\n",
              "假使量虚空　　可得尽边际\n",
              "无有能度知　　释迦之寿量\n",
              "若人住亿劫　　尽力常算数\n",
              "亦复不能知　　世尊之寿量\n",
              "不害众生命　　及施于饮食\n",
              "由斯二种因　　得寿命长远\n",
              "是故大觉尊　　寿命难知数\n",
              "如劫无边际　　寿量亦如是\n",
              "妙幢汝当知　　不应起疑惑\n",
              "最胜寿无量　　莫能知数者\n",
              "尔时妙幢菩萨。闻四如来说释迦牟尼佛寿量无限白言。世尊。云何如来示现如是短促寿量。时四世尊告妙幢菩萨言。善男子。彼释迦牟尼佛于五浊世。出现之时。人寿百年禀性下劣。善根微薄。复无信解。此诸众生。多有我见人见众生寿者。养育邪见我我所见断常见等。为欲利益此诸异生及众外道。如是等类令生正解速得成就无上菩提。是故释迦牟尼如来。示现如是短促寿命。善男子。然彼如来欲令众生见涅槃已。生难遭想忧苦等想。于佛世尊所说经教。速当受持读诵通利。为人解说不生谤毁。是故如来现斯短寿。何以故。彼诸众生若见如来不般涅槃。不生恭敬难遭之想。如来所说甚深经典。亦不受持读诵通利为人宣说。所以者何。以常见佛不尊重故。善男子。譬如有人见其父母。多有财产珍宝丰盈。便于财物不生希有难遭之想。所以者何。于父财物生常想故。善男子。彼诸众生亦复如是。若见如来不入涅槃。不生希有难遭之想。所以者何。由常见故。善男子。譬如有人父母贫穷资财乏少。然彼贫人或诣王家或大臣舍。见其仓库种种珍宝悉皆盈满。生希有心难遭之想。时彼贫人为欲求财。广设方便策勤无怠。所以者何。为舍贫穷受安乐故。善男子。彼诸众生。亦复如是。若见如来入于涅槃。生难遭想乃至忧苦等想。复作是念。于无量劫诸佛如来出现于世。如乌昙跋花时乃一现。彼诸众生发希有心起难遭想。若遇如来心生敬信。闻说正法生实语想。所有经典。悉皆受持。不生毁谤。善男子。以是因缘。彼佛世尊。不久住世。速入涅槃。善男子。是诸如来。以如是等善巧方便。成就众生。尔时四佛。说是语已忽然不现。\n",
              "尔时妙幢菩萨摩诃萨。与无量百千菩萨及无量亿那庾多百千众生。俱共往诣鹫峰山中释迦牟尼如来正遍知所。顶礼佛足。在一面立。时妙幢菩萨。以如上事。具白世尊。时四如来。亦诣鹫峰。至释迦牟尼佛所。各随本方。就座而坐。告侍者菩萨言。善男子。汝今可诣释迦牟尼佛所。为我致问。少病少恼。起居轻利。安乐行不。复作是言。善哉善哉。释迦牟尼如来。今可演说金光明经甚深法要。为欲饶益一切众生。除去饥馑。令得安乐。我当随喜时彼侍者。各诣释迦牟尼佛所。顶礼双足。却住一面。俱白佛言。彼天人师致问无量。少病少恼起居轻利安乐行不。复作是言。善哉善哉。释迦牟尼如来。今可演说金光明经甚深法要。为欲利益一切众生。除去饥馑。令得安乐。尔时释迦牟尼如来应正等觉。告彼侍者诸菩萨言。善哉善哉。彼四如来。乃能为诸众生饶益安乐。劝请于我宣扬正法。尔时世尊。而说颂曰。\n",
              "我常在鹫山　　宣说此经宝\n",
              "成就众生故　　示现般涅槃\n",
              "凡夫起邪见　　不信我所说\n",
              "为成就彼故　　示现般涅槃\n",
              "时大会中有婆罗门。姓憍陈如名曰法师授记。与无量百千婆罗门众。供养佛已。闻世尊说入般涅槃。涕泪交流前礼佛足白言。世尊。若实如来于诸众生有大慈悲。怜愍利益令得安乐。犹如父母余无等者。能与世间作归依处如净满月。以大智慧能为照明如日初出。普观众生爱无偏党如罗怙罗。惟愿世尊施我一愿。尔时世尊默然而止。佛威力故于此众中。有梨车毗童子名一切众生喜见。语婆罗门憍陈如言。大婆罗门。汝今从佛欲乞何愿。我能与汝。婆罗门言。童子。我欲供养无上世尊。今从如来求请舍利如芥子许。何以故。我曾闻说若善男子善女人。得佛舍利如芥子许恭敬供养。是人当生三十三天而为帝释。是时童子。语婆罗门曰。若欲愿生三十三天受胜报者。应当至心听是金光明最胜王经。于诸经中最为殊胜。难解难入。声闻独觉所不能知。此经能生无量无边福德果报。乃至成办无上菩提。我今为汝略说其事。婆罗门言。善哉童子。此金光明甚深最上难解难入。声闻独觉尚不能知。何况我等边鄙之人。智慧微浅。而能解了。是故。我今求佛舍利如芥子许。持还本处。置宝函中恭敬供养。命终之后得为帝释。常受安乐。云何。汝今不能为我从明行足求斯一愿。作是语已。尔时童子即为婆罗门。而说颂曰。\n",
              "恒河駃流水　　可生白莲花\n",
              "黄鸟作白形　　黑鸟变为赤\n",
              "假使赡部树　　可生多罗果\n",
              "朅树罗枝中　　能出庵罗叶\n",
              "斯等希有物　　或容可转变\n",
              "世尊之舍利　　毕竟不可得\n",
              "假使用龟毛　　织成上妙服\n",
              "寒时可被着　　方求佛舍利\n",
              "假使蚊蚋足　　可使成楼观\n",
              "坚固不摇动　　方求佛舍利\n",
              "假使水蛭虫　　口中生白齿\n",
              "长大利如锋　　方求佛舍利\n",
              "假使持兔角　　用成于梯蹬\n",
              "可升上天宫　　方求佛舍利\n",
              "鼠缘此梯上　　除去阿苏罗\n",
              "能障空中月　　方求佛舍利\n",
              "若蝇饮酒醉　　周行村邑中\n",
              "广造于舍宅　　方求佛舍利\n",
              "若使驴唇色　　赤如频婆果\n",
              "善作于歌舞　　方求佛舍利\n",
              "乌与鸺鹠鸟　　同共一处游\n",
              "彼此相顺从　　方求佛舍利\n",
              "假使波罗叶　　可成于伞盖\n",
              "能遮于大雨　　方求佛舍利\n",
              "假令大船舶　　盛满诸财宝\n",
              "能令陆地行　　方求佛舍利\n",
              "假使鹪鹩鸟　　以嘴衔香山\n",
              "随处任游行　　方求佛舍利\n",
              "尔时法师授记婆罗门。闻此颂已亦以伽他。答一切众生喜见童子曰。\n",
              "善哉大童子　　此众中吉祥\n",
              "善巧方便心　　得佛无上记\n",
              "如来大威德　　能救护世间\n",
              "仁可至心听　　我今次第说\n",
              "诸佛境难思　　世间无与等\n",
              "法身性常住　　修行无差别\n",
              "诸佛体皆同　　所说法亦尔\n",
              "诸佛无作者　　亦复本无生\n",
              "世尊金刚体　　权现于化身\n",
              "是故佛舍利　　无如芥子许\n",
              "佛非血肉身　　云何有舍利\n",
              "方便留身骨　　为益诸众生\n",
              "法身是正觉　　法界即如来\n",
              "此是佛真身　　亦说如是法\n",
              "尔时会中三万二千天子。闻说如来寿命长远。皆发阿耨多罗三藐三菩提心。欢喜踊跃。得未曾有。异口同音。而说颂曰。\n",
              "佛不般涅槃　　正法亦不灭\n",
              "为利众生故　　示现有灭尽\n",
              "世尊不思议　　妙体无异相\n",
              "为利众生故　　现种种庄严\n",
              "尔时妙幢菩萨。亲于佛前及四如来并二大士诸天子所。闻说释迦牟尼如来寿量事已。复从座起。合掌恭敬。白佛言。世尊。若实如是。诸佛如来。不般涅槃。无舍利者。云何经中。说有涅槃及佛舍利。令诸人天恭敬供养。过去诸佛。现有身骨。流布于世。人天供养。得福无边。今复言无。致生疑惑。惟愿世尊。哀愍我等。广为分别。\n",
              "尔时佛告妙幢菩萨及诸大众。汝等当知。云般涅槃有舍利者。是密意说。如是之义当一心听。善男子。菩萨摩诃萨如是应知。有其十法。能解如来应正等觉真实理趣。说有究竟大般涅槃。云何为十。一者。诸佛如来究竟断尽诸烦恼障所知障故。名为涅槃。二者。诸佛如来善能解了有情无性及法无性故。名为涅槃。三者。能转身依及法依故。名为涅槃。四者。于诸有情任运休息化因缘故。名为涅槃。五者证得真实无差别相平等法身故。名为涅槃。六者。了知生死及以涅槃无二性故。名为涅槃。七者。于一切法。了其根本。证清净故。名为涅槃。八者。于一切法无生无灭善修行故。名为涅槃。九者。真如法界实际平等。得正智故。名为涅槃。十者。于诸法性及涅槃性。得无差别故。名为涅槃。是谓十法说有涅槃。\n",
              "复次善男子。菩萨摩诃萨。如是应知。复有十法。能解如来应正等觉真实理趣。说有究竟大般涅槃。云何为十。一者。一切烦恼。以乐欲为本从乐欲生。诸佛世尊断乐欲故。名为涅槃。二者。以诸如来断诸乐欲。不取一法以不取故。无去无来。无所取故。名为涅槃。三者。以无去来及无所取。是则法身不生不灭无生灭故。名为涅槃。四者。此无生灭非言所宣。言语断故。名为涅槃。五者无有我人。惟法生灭得转依故。名为涅槃。六者。烦恼随惑。皆是客尘。法性是主。无来无去。佛了知故。名为涅槃。七者。真如是实。余皆虚妄。实性体者即是真如。真如性者。即是如来。名为涅槃。八者。实际之性。无有戏论。惟独如来证实际法。戏论永断。名为涅槃。九者。无生是实。生是虚妄。愚痴之人。漂溺生死。如来体实无有虚妄。名为涅槃。十者。不实之法。是从缘生。真实之法。不从缘起。如来法身。体是真实。名为涅槃。善男子。是谓十法说有涅槃。\n",
              "复次善男子。菩萨摩诃萨。如是应如。复有十法。能解如来应正等觉真实理趣。说有究竟大般涅槃。云何为十。一者。如来善知施及施果。无我我所。此施及果。不正分别永除灭故。名为涅槃。二者。如来善知戒及戒果。无我我所。此戒及果。不正分别永除灭故。名为涅槃。三者。如来善知忍及忍果。无我我所。此忍及果。不正分别永除灭故。名为涅槃。四者。如来善知勤及勤果。无我我所。此勤及果。不正分别永除灭故。名为涅槃。五者。如来善知定及定果。无我我所。此定及果。不正分别永除灭故。名为涅槃。六者。如来善知慧及慧果。无我我所。此慧及果不。正分别永除灭故。名为涅槃。七者。诸佛如来。善能了知一切有情非有情。一切诸法皆无性。不正分别。永除灭故。名为涅槃。八者。若自爱者。便起追求。由追求故。受众苦恼。诸佛如来。除自爱故。永绝追求。无追求故。名为涅槃。九者。有为之法。皆有数量。无为法者。数量皆除。佛离有为证无为法。无数量故。名为涅槃。十者。如来了知有情及法。体性皆空。离空非有。空性即是真法身故。名为涅槃。善男子。是谓十法说有涅槃。\n",
              "复次善男子。岂惟如来不般涅槃。是为希有。复有十种希有之法。是如来行。云何为十。一者。生死过失。涅槃寂静。由于生死及以涅槃证平等故。不处流转。不住涅槃。于诸有情。不生厌背。是如来行。二者。佛于众生不作是念。此诸愚夫行颠倒见。为诸烦恼之所缠迫。我今开悟令其解脱。然由往昔慈善根力。于彼有情。随其根性意乐胜解。不起分别。任运济度示教利喜。尽未来际。无有穷尽。是如来行。三者。佛无是念。我今演说十二分教。利益有情。然由往昔慈善根力。为彼有情广说。乃至尽未来际。无有穷尽。是如来行。四者。佛无是念。我今往彼城邑聚落。王及大臣婆罗门刹帝利薜舍戍达罗等舍。从其乞食。然由往昔身语意行惯习力故。任运诣彼。为利益事。而行乞食。是如来行。五者。如来之身。无有饥渴。亦无便利羸惫之相。虽行乞取。而无所食。亦无分别。然为任运利益有情。示有食相。是如来行。六者。佛无是念。此诸众生。有上中下。随彼机性。而为说法。然佛世尊无有分别。随其器量。善应机缘。为彼说法。是如来行。七者。佛无是念。此类有情。不恭敬我。常于我所。出呵骂言。不能与彼共为言论。彼类有情。恭敬于我。常于我所。共相赞叹。我当与彼共为言说。然而如来起慈悲心。平等无二。是如来行。八者。诸佛如来。无有爱憎。憍慢贪惜及诸烦恼。然而如来常乐寂静。赞叹少欲。离诸諠闹。是如来行。九者。如来无有一法不知。不善通达。于一切处镜智现前无有分别。然而如来。见彼有情所作事业。随彼意转方便诱引。令得出离。是如来行。十者。如来。若见一分有情得富盛时。不生欢喜。见其衰损。不起忧戚。然而如来见彼有情修习正行。无碍大慈。自然救摄。若见有情修习邪行。无碍大悲自然救摄。是如来行。善男子。如是当知。如来应正等觉。说有如是无边正行。汝等当知。是谓涅槃真实之相。或时见有般涅槃者。是权方便。及留舍利令诸有情。恭敬供养。皆是如来慈善根力。若供养者于未来世。远离八难。逢值诸佛。遇善知识不失善心。福报无边速当出离。不为生死之所缠缚。如是妙行。汝等勤修。勿为放逸。\n",
              "尔时妙幢菩萨。闻佛亲说不般涅槃及甚深行。合掌恭敬白言。我今始知如来大师不般涅槃。及留舍利普益众生。身心踊悦。叹未曾有。说是如来寿量品时。无量无数无边众生。皆发无等等阿耨多罗三藐三菩提心。时四如来忽然不现。妙幢菩萨。礼佛足已。从座而起还其本处。\n"
            ]
          },
          {
            "id": 2,
            "level": 3,
            "title": "第二卷",
            "brief": "",
            "media": "jinguangming.mp3",
            "page": ["金光明最胜王经卷第二\n\n",
            "分别三身品第三\n",
            "尔时虚空藏菩萨摩诃萨。在大众中。从座而起。偏袒右肩。右膝着地。合掌恭敬。顶礼佛足。以上微妙金宝之花宝幢幡盖。而为供养。白佛言。世尊。云何菩萨摩诃萨于诸如来甚深秘密。如法修行。佛言善男子。谛听谛听。善思念之。吾当为汝分别解说。\n",
            "善男子。一切如来有三种身云。何为三。一者化身。二者应身。三者法身。如是三身具足。摄受阿耨多罗三藐三菩提。若正了知。速出生死。云何菩萨了知化身。善男子。如来昔在修行地中。为一切众生。修种种法。如是修习至修行满。修行力故。得大自在。自在力故。随众生意。随众生行。随众生界。悉皆了别。不待时。不过时。处相应。时相应。行相应。说法相应。现种种身。是名化身。善男子。云何菩萨了知应身。谓诸如来。为诸菩萨得通达故。说于真谛。为令解了生死涅槃是一味故。为除身见众生怖畏欢喜故。为无边佛法而作本故。如实相应如如如如智。本愿力故。是身得现。具三十二相八十种好项背圆光。是名应身。善男子。云何菩萨摩诃萨。了知法身。为除诸烦恼等障。为具诸善法故。唯有如如如如智。是名法身。前二种身。是假名有。此第三身。是真实有。为前二身而作根本。何以故。离法如如。离无分别智。一切诸佛无有别法。一切诸佛智慧具足。一切烦恼究竟灭尽。得清净佛地。是故法如如如如智。摄一切佛法。\n",
            "复次善男子。一切诸佛。利益自他。至于究竟。自利益者。是法如如。利益他者。是如如智。能于自他利益之事。而得自在成就种种无边用故。是故分别一切佛法。有无量无边种种差别。善男子。譬如依止妄想思惟说种种烦恼。说种种业用说种种果报。如是依法如如。依如如智。说种种佛法。说种种独觉法。说种种声闻法。依法如如。依如如智。一切佛法自在成就。是为第一不可思议。譬如画空作庄严具。是难思议。如是依法如如。依如如智。成就佛法亦难思议。善男子。云何法如如如如智。二无分别。而得自在。事业成就。善男子。譬如如来入于涅槃愿自在故。种种事业皆得成就。法如如如如智。自在事成。亦复如是。\n",
            "复次菩萨摩诃萨。入无心定。依前愿力。从禅定起作众事业。如是二法。无有分别。自在事成。善男子。譬如日月无有分别。亦如水镜无有分别。光明亦无分别。三种和合得有影生。如是法如如如如智。亦无分别。以愿自在故。众生有感现应化身。如日月影和合出现。\n",
            "复次善男子。譬如无量无边水镜依于光故。空影得现种种异相。空者即是无相。善男子。如是受化诸弟子等。是法身影。以愿力故于二种身现种种相。于法身地无有异相。善男子。依此二身。一切诸佛。说有余涅槃。依此法身。说无余涅槃。何以故。一切余法。究竟尽故。依此三身。一切诸佛说无住处涅槃。为二身故不住涅槃。离于法身。无有别佛。何故二身不住涅槃。二身假名不实。念念生灭不定住故。数数出现以不定故。法身不尔。是故二身不住涅槃。法身不二。是故不住涅槃。故依三身说无住涅槃。\n",
            "善男子。一切凡夫为三相故。有缚有障。远离三身。不至三身。何者为三。一者遍计所执相。二者依他起相。三者成就相。如是诸相不能解故。不能灭故。不能净故。是故不得至于三身。如是三相。能解能灭能净故。是故诸佛具足三身。善男子。诸凡夫人未能除遣此三心故。远离三身不能得至。何者为三。一者起事心。二者依根本心。三者根本心。依诸伏道。起事心尽。依法断道。依根本心尽。依最胜道。根本心尽。起事心灭故。得现化身。依根本心灭故。得显应身。根本心灭故。得至法身。是故。一切如来具足三身。\n",
            "善男子。一切诸佛于第一身。与诸佛同事。于第二身。与诸佛同意。于第三身。与诸佛同体。善男子。是初佛身随众生意。有多种故。现种种相。是故说多。第二佛身。弟子一意故。现一相。是故说一。第三佛身。过一切种相非执相境界。是故说名不一不二。善男子。是第一身。依于应身得显现故。是第二身。依于法身得显现故。是法身者。是真实有无依处故。善男子。如是三身。以有义故。而说于常。以有义故说于无常。化身者。恒转法轮处处随缘。方便相续不断绝故。是故说常。非是本故具足大用。不显现故说为无常。应身者。从无始来相续不断。一切诸佛不共之法能摄持故。众生无尽用亦无尽。是故说常。非是本故以具足用。不显现故说为无常。法身者。非是行法无有异相。是根本故犹如虚空。是故说常。善男子。离无分别智。更无胜智。离法如如。无胜境界。是法如如。是慧如如。是二种如如如如不一不异。是故法身。慧清净故。灭清净故。是二清净。是故法身具足清净。\n",
            "复次善男子。分别三身。有四种异。有化身非应身。有应身非化身。有化身亦应身。有非化身亦非应身。何者化身非应身。谓诸如来般涅槃后。以愿自在故。随缘利益。是名化身。何者应身非化身。是地前身。何者化身亦应身。谓住有余涅槃之身。何者非化身非应身。谓是法身。善男子。是法身者。二无所有所显现故。何者名为二无所有。于此法身相及相处。二皆是无。非有非无。非一非异。非数非非数。非明非闇。如是如如智。不见相及相处。不见非有非无。不见非一非异。不见非数非非数。不见非明非闇。是故当知。境界清净。智慧清净。不可分别。无有中间。为灭道本故。于此法身。能显如来种种事业。\n",
            "善男子。是身因缘境界处所果。依于本难思议故。若了此义。是身即是大乘。是如来性。是如来藏。依于此身。得发初心修行地心。而得显现不退地心。亦皆得现一生补处心。金刚之心如来之心。而悉显现无量无边如来妙法。皆悉显现。依此法身不可思议摩诃三昧。而得显现。依此法身得现一切大智。是故二身依于三昧依于智慧。而得显现如此法身。依于自体说常说我。依大三昧故说于乐。依于大智故说清净。是故如来常住自在安乐清净。依大三昧。一切禅定首楞严等。一切念处。大法念等。大慈大悲一切陀罗尼。一切神通。一切自在。一切法平等摄受。如是佛法。悉皆出现。依此大智。十力四无所畏。四无碍辩。一百八十不共之法。一切希有不可思议法。悉皆显现。譬如依如意宝珠。无量无边种种珍宝。悉皆得现。如是依大三昧宝。依大智慧宝。能出种种无量无边诸佛妙法。善男子。如是法身三昧智慧。过一切相。不着于相。不可分别。非常非断。是名中道。虽有分别。体无分别。虽有三数。而无三体。不增不减。犹如梦幻。亦无所执。亦无能执。法体如如。是解脱处。过死王境。越生死闇。一切众生不能修行。所不能至。一切诸佛菩萨之所住处。善男子。譬如有人愿欲得金。处处求觅。遂得金矿。既得矿已。即便碎之。择取精者炉中销炼。得清净金。随意回转。作诸镮钏种种严具。虽有诸用。金性不改。复次善男子。若善男子善女人。求胜解脱。修行世善。得见如来及弟子众。得亲近已。白佛言。世尊。何者为善。何者不善。何者正修得清净行。诸佛如来及弟子众。见彼问时。如是思惟。是善男子善女人。欲求清净。欲听正法。即便为说令其开悟。彼既闻已正念忆持。发心修行得精进力。除懒惰障灭一切罪。于诸学处。离不尊重。息掉悔心。入于初地。依初地心。除利有情障。得入二地。于此地中。除不逼恼障。入于三地。于此地中。除心软净障。入于四地。于此地中。除善方便障。入于五地。于此地中。除见真俗障。入于六地。于此地中除见行相障。入于七地。于此地中。除不见灭相障。入于八地。于此地中。除不见生相障。入于九地。于此地中。除六通障。入于十地。于此地中。除所知障。除根本心。入如来地。如来地者由三净故。名极清净。云何为三。一者烦恼净。二者苦净。三者相净。譬如真金镕销治炼。既烧打已无复尘垢。为显金性本清净故。金体清净。非谓无金。譬如浊水。澄渟清净。无复滓秽。为显水性本清净故。非谓无水。如是法身。与烦恼离。苦集除已无复余习。为显佛性本清净故。非谓无体。譬如虚空烟云尘雾之所障蔽。若除屏已是空界净非谓无空。如是法身一切众苦悉皆尽故。说为清净非谓无体。譬如有人于睡梦中。见大河水漂泛其身。运手动足截流而渡得至彼岸。由彼身心不懈退故。从梦觉已。不见有水彼此岸别。非谓无心。生死妄想既灭尽已。是觉清净非谓无觉。如是法界一切妄想不复生故。说为清净。非是诸佛无其实体。\n",
            "复次善男子。是法身者。惑障清净能现应身。业障清净。能现化身。智障清净。能现法身。譬如依空出电依电出光。如是依法身故能现应身。依应身故能现化身。由性净故能现法身。智慧清净能现应身。三昧清净能现化身。此三清净是法如如。不异如如。一味如如。解脱如如。究竟如如。是故诸佛体无有异。善男子。若有善男子善女人。说于如来是我大师。若作如是决定信者。此人即应深心解了如来之身无有别异。善男子。以是义故。于诸境界不正思惟悉皆除断。即知彼法无有二相亦无分别。圣所修行。如如于彼无有二相。正修行故。如是如是。一切诸障悉皆除灭。如如一切障灭。如是如是法如如如如智得最清净。如如法界正智清净。如是如是一切自在。具足摄受皆得成就。一切诸障悉皆除灭。一切诸障得清净故。是名真如正智真实之相。如是见者是名圣见。是则名为真实见佛。何以故。如实得见法真如故。是故诸佛悉能普见一切如来。何以故。声闻独觉已出三界。求真实境不能知见。如是圣人所不知见。一切凡夫皆生疑惑。颠倒分别。不能得度。如兔浮海必不能过。所以者何。力微劣故。凡夫之人。亦复如是。不能通达法如如故。然诸如来无分别心。于一切法得大自在。具足清净深智慧故。是自境界不共他故。是故诸佛如来于无量无边阿僧祇劫。不惜身命。难行苦行。方得此身最上无比。不可思议。过言说境。是妙寂静离诸怖畏。\n",
            "善男子。如是知见法真如者。无生老死。寿命无限。无有睡眠。亦无饥渴。心常在定。无有散动。若于如来。起诤论心。是则不能见于如来。诸佛所说。皆能利益。有听闻者无不解脱。诸恶禽兽恶人恶鬼。不相逢值。由闻法故。果报无尽。然诸如来无无记事。一切境界无欲知心。生死涅槃无有异想。如来所记无不决定。诸佛如来四威仪中。无非智摄。一切诸法。无有不为。慈悲所摄。无有不为利益安乐诸众生者。善男子。若有善男子善女人。于此金光明经。听闻信解。不随地狱饿鬼傍生阿苏罗道。常处人天不生下贱。恒得亲近诸佛如来。听受正法。常生诸佛清净国土。所以者何。由得闻此甚深法故。是善男子善女人。则为如来已知已记。当得不退阿耨多罗三藐三菩提。若善男子善女人。于此甚深微妙之法。一经耳者。当知是人不谤如来。不毁正法。不轻圣众。一切众生。未种善根令得种故。已种善根令增长成熟故。一切世界所有众生。皆劝修行六波罗蜜多。\n",
            "尔时虚空藏菩萨。梵释四王诸天众等。即从座起。偏袒右肩。合掌恭敬。顶礼佛足。白佛言。世尊。若所在处。讲说如是金光明王微妙经典。于其国土有四种利益。何者为四。一者国王军众强盛无诸怨敌。离于疾病寿命延长。吉祥安乐正法兴显。二者。中宫妃后王子诸臣和悦无诤。离于谄佞王所爱重。三者。沙门婆罗门。及诸国人修行正法。无病安乐。无抂死者。于诸福田。悉皆修立。四者。于三时中。四大调适。常为诸天增加守护。慈悲平等无伤害心。令诸众生归敬三宝。皆愿修习菩提之行。是为四种利益之事。世尊。我等亦常为弘经故。随逐如是持经之人。所在住处为作利益。佛言。善哉善哉。善男子。如是如是。汝等应当勤心流布此妙经王。则令正法久住于世。\n",
            "梦见忏悔品第四\n",
            "尔时妙幢菩萨。亲于佛前。闻妙法已。欢喜踊跃。一心思惟还至本处。于夜梦中。见大金鼓。光明晃耀。犹如日轮。于此光中。得见十方无量诸佛。于宝树下坐琉璃座。无量百千大众围绕而为说法。见一婆罗门。桴击金鼓。出大音声。声中演说微妙伽他明忏悔法。妙幢闻已。皆悉忆持系念而住。至天晓已与无量百千大众围绕。将诸供具出王舍城。诣鹫峰山。至世尊所。礼佛足已布设香花。右绕三匝退坐一面。合掌恭敬瞻仰尊颜白佛言。世尊。我于梦中见婆罗门以手执桴。击妙金鼓。出大音声。声中演说微妙伽他明忏悔法。我皆忆持。惟愿世尊。降大慈悲。听我所说。即于佛前。而说颂曰。\n",
            "我于昨夜中　　梦见大金鼓\n",
            "其形极姝妙　　周遍有金光\n",
            "犹如盛日轮　　光明皆普耀\n",
            "充满十方界　　咸见于诸佛\n",
            "在于宝树下　　各处琉璃座\n",
            "无量百千众　　恭敬而围绕\n",
            "有一婆罗门　　以桴击金鼓\n",
            "于其鼓声内　　说此妙伽他\n",
            "金光明鼓出妙声　　遍至三千大千界\n",
            "能灭三涂极重罪　　及以人中诸苦厄\n",
            "由此金鼓声威力　　永灭一切烦恼障\n",
            "断除怖畏令安隐　　譬如自在牟尼尊\n",
            "佛于生死大海中　　积行修成一切智\n",
            "能令众生觉品具　　究竟咸归功德海\n",
            "由此金鼓出妙声　　普令闻者获梵响\n",
            "证得无上菩提果　　常转清净妙法轮\n",
            "住寿不可思议劫　　随机说法利群生\n",
            "能断烦恼众苦流　　贪嗔痴等皆除灭\n",
            "若有众生处恶趣　　大火猛焰周遍身\n",
            "若得闻是妙鼓音　　即能离苦归依佛\n",
            "皆得成就宿命智　　能忆过去百千生\n",
            "悉皆正念牟尼尊　　得闻如来甚深教\n",
            "由闻金鼓胜妙音　　常得亲近于诸佛\n",
            "悉能舍离诸恶业　　纯修清净诸善品\n",
            "一切天人有情类　　殷重至诚祈愿者\n",
            "得闻金鼓妙音声　　能令所求皆满足\n",
            "众生堕在无间狱　　猛火炎炽苦焚身\n",
            "无有救护处轮回　　闻者能令苦除灭\n",
            "人天饿鬼傍生中　　所有现受诸苦难\n",
            "得闻金鼓发妙响　　皆蒙离苦得解脱\n",
            "现在十方界　　常住两足尊\n",
            "愿以大悲心　　哀愍忆念我\n",
            "众生无归依　　亦无有救护\n",
            "为如是等类　　能作大归依\n",
            "我先所作罪　　极重诸恶业\n",
            "今对十力前　　至心皆忏悔\n",
            "我不信诸佛　　亦不敬尊亲\n",
            "不务修众善　　常造诸恶业\n",
            "或自恃尊高　　种姓及财位\n",
            "盛年行放逸　　常造诸恶业\n",
            "心恒起邪念　　口陈于恶言\n",
            "不见于过罪　　常造诸恶业\n",
            "恒作愚夫行　　无明闇覆心\n",
            "随顺不善友　　常造诸恶业\n",
            "或因诸戏乐　　或复怀忧恼\n",
            "为贪嗔所缠　　故我造诸恶\n",
            "亲近不善人　　及由悭嫉意\n",
            "贫穷行谄诳　　故我造诸恶\n",
            "虽不乐众过　　由有怖畏故\n",
            "及不得自在　　故我造诸恶\n",
            "或为躁动心　　或因嗔恚恨\n",
            "及以饥渴恼　　故我造诸恶\n",
            "由饮食衣服　　及贪爱女人\n",
            "烦恼火所烧　　故我造诸恶\n",
            "于佛法僧众　　不生恭敬心\n",
            "作如是众罪　　我今悉忏悔\n",
            "于独觉菩萨　　亦无恭敬心\n",
            "作如是众罪　　我今悉忏悔\n",
            "无知谤正法　　不孝于父母\n",
            "作如是众罪　　我今悉忏悔\n",
            "由愚痴憍慢　　及以贪嗔力\n",
            "作如是众罪　　我今悉忏悔\n",
            "我于十方界　　供养无数佛\n",
            "当愿拔众生　　令离诸苦难\n",
            "愿一切有情　　皆令住十地\n",
            "福智圆满已　　成佛导群迷\n",
            "我为诸众生　　苦行百千劫\n",
            "以大智慧力　　皆令出苦海\n",
            "我为诸含识　　演说甚深经\n",
            "最胜金光明　　能除诸恶业\n",
            "若人百千劫　　造诸极重罪\n",
            "暂时能发露　　众恶尽消除\n",
            "依此金光明　　作如是忏悔\n",
            "由斯能速尽　　一切诸苦业\n",
            "胜定百千种　　不思议总持\n",
            "根力觉道支　　修习常无倦\n",
            "我当至十地　　具足珍宝处\n",
            "圆满佛功德　　济渡生死流\n",
            "我于诸佛海　　甚深功德藏\n",
            "妙智难思议　　皆令得具足\n",
            "唯愿十方佛　　观察护念我\n",
            "皆以大悲心　　哀受我忏悔\n",
            "我于多劫中　　所造诸恶业\n",
            "由斯生苦恼　　哀愍愿消除\n",
            "我造诸恶业　　常生忧怖心\n",
            "于四威仪中　　曾无欢乐想\n",
            "诸佛具大悲　　能除众生怖\n",
            "愿受我忏悔　　令得离忧苦\n",
            "我有烦恼障　　及以诸报业\n",
            "愿以大悲水　　洗濯令清净\n",
            "我先作诸罪　　及现造恶业\n",
            "至心皆发露　　咸愿得蠲除\n",
            "未来诸恶业　　防护令不起\n",
            "设令有违者　　终不敢覆藏\n",
            "身三语四种　　意业复有三\n",
            "系缚诸有情　　无始恒相续\n",
            "由斯三种行　　造作十恶业\n",
            "如是众多罪　　我今皆忏悔\n",
            "我造诸恶业　　苦报当自受\n",
            "今于诸佛前　　至诚皆忏悔\n",
            "于此赡部洲　　及他方世界\n",
            "所有诸善业　　今我皆随喜\n",
            "愿离十恶业　　修行十善道\n",
            "安住十地中　　常见十方佛\n",
            "我以身语意　　所修福智业\n",
            "愿以此善根　　速成无上慧\n",
            "我今亲对十力前　　发露众多苦难事\n",
            "凡愚迷惑三有难　　恒造极重恶业难\n",
            "我所积集欲邪难　　常起贪爱流转难\n",
            "于此世间耽着难　　一切愚夫烦恼难\n",
            "狂心散动颠倒难　　及以亲近恶友难\n",
            "于生死中贪染难　　嗔痴闇钝造罪难\n",
            "生八无暇恶处难　　未曾积集功德难\n",
            "我今皆于最胜前　　忏悔无边罪恶业\n",
            "我今归依诸善逝　　我礼德海无上尊\n",
            "如大金山照十方　　唯愿慈悲哀摄受\n",
            "身色金光净无垢　　目如清净绀琉璃\n",
            "吉祥威德名称尊　　大悲慧日除众闇\n",
            "佛日光明常普遍　　善净无垢离诸尘\n",
            "牟尼月照极清凉　　能除众生烦恼热\n",
            "三十二相遍庄严　　八十随好皆圆满\n",
            "福德难思无与等　　如日流光照世间\n",
            "色如琉璃净无垢　　犹如满月处虚空\n",
            "妙颇梨网映金躯　　种种光明以严饰\n",
            "于生死苦瀑流内　　老病忧愁水所漂\n",
            "如是苦海难堪忍　　佛日舒光令永竭\n",
            "我今稽首一切智　　三千世界希有尊\n",
            "光明晃耀紫金身　　种种妙好皆严饰\n",
            "如大海水量难知　　大地微尘不可数\n",
            "如妙高山叵称量　　亦如虚空无有际\n",
            "诸佛功德亦如是　　一切有情不能知\n",
            "于无量劫谛思惟　　无有能知德海岸\n",
            "尽此大地诸山岳　　析如微尘能算知\n",
            "毛端渧海尚可量　　佛之功德无能数\n",
            "一切有情皆共赞　　世尊名称诸功德\n",
            "清净相好妙庄严　　不可称量知分齐\n",
            "我之所有众善业　　愿得速成无上尊\n",
            "广说正法利群生　　悉令解脱于众苦\n",
            "降伏大力魔军众　　当转无上正法轮\n",
            "久住劫数难思议　　充足众生甘露味\n",
            "犹如过去诸最胜　　六波罗蜜皆圆满\n",
            "灭诸贪欲及嗔痴　　降伏烦恼除众苦\n",
            "愿我常得宿命智　　能忆过去百千生\n",
            "亦常忆念牟尼尊　　得闻诸佛甚深法\n",
            "愿我以斯诸善业　　奉事无边最胜尊\n",
            "远离一切不善因　　恒得修行真妙法\n",
            "一切世界诸众生　　悉皆离苦得安乐\n",
            "所有诸根不具足　　令彼身相皆圆满\n",
            "若有众生遭病苦　　身形羸瘦无所依\n",
            "咸令病苦得消除　　诸根色力皆充满\n",
            "若犯王法当刑戮　　众苦逼迫生忧恼\n",
            "彼受如斯极苦时　　无有归依能救护\n",
            "若受鞭杖枷锁系　　种种苦具切其身\n",
            "无量百千忧恼时　　逼迫身心无暂乐\n",
            "皆令得免于系缚　　及以鞭杖苦楚事\n",
            "将临刑者得命全　　众苦皆令永除尽\n",
            "若有众生饥渴逼　　令得种种殊胜味\n",
            "盲者得视聋者闻　　跛者能行哑能语\n",
            "贫穷众生获宝藏　　仓库盈溢无所乏\n",
            "皆令得受上妙乐　　无一众生受苦恼\n",
            "一切人天皆乐见　　容仪温雅甚端严\n",
            "悉皆现受无量乐　　受用丰饶福德具\n",
            "随彼众生念伎乐　　众妙音声皆现前\n",
            "念水即现清凉池　　金色莲花泛其上\n",
            "随彼众生心所念　　饮食衣服及床敷\n",
            "金银珍宝妙琉璃　　璎珞庄严皆具足\n",
            "勿令众生闻恶响　　亦复不见有相违\n",
            "所受容貌悉端严　　各各慈心相爱乐\n",
            "世间资生诸乐具　　随心念时皆满足\n",
            "所得珍财无吝惜　　分布施与诸众生\n",
            "烧香末香及涂香　　众妙杂花非一色\n",
            "每日三时从树堕　　随心受用生欢喜\n",
            "普愿众生咸供养　　十方一切最胜尊\n",
            "三乘清净妙法门　　菩萨独觉声闻众\n",
            "常愿勿处于卑贱　　不堕无暇八难中\n",
            "生在有暇人中尊　　恒得亲承十方佛\n",
            "愿得常生富贵家　　财宝仓库皆盈满\n",
            "颜貌名称无与等　　寿命延长经劫数\n",
            "悉愿女人变为男　　勇健聪明多智慧\n",
            "一切常行菩萨道　　勤修六度到彼岸\n",
            "常见十方无量佛　　宝王树下而安处\n",
            "处妙琉璃师子座　　恒得亲承转法轮\n",
            "若于过去及现在　　轮回三有造诸业\n",
            "能招可厌不善趣　　愿得消灭永无余\n",
            "一切众生于有海　　生死罥网坚牢缚\n",
            "愿以智剑为断除　　离苦速证菩提处\n",
            "众生于此赡部内　　或于他方世界中\n",
            "所作种种胜福田　　我今皆悉生随喜\n",
            "以此随喜福德事　　及身语意造众善\n",
            "愿此胜业常增长　　速证无上大菩提\n",
            "所有礼赞佛功德　　深心清净无瑕秽\n",
            "回向发愿福无边　　当超恶趣六十劫\n",
            "若有男子及女人　　婆罗门等诸胜族\n",
            "合掌一心赞叹佛　　生生常忆宿世事\n",
            "诸根清净身圆满　　殊胜功德皆成就\n",
            "愿于未来所生处　　常得人天共瞻仰\n",
            "非于一佛十佛所　　修诸善根今得闻\n",
            "百千佛所种善根　　方得闻斯忏悔法\n",
            "尔时世尊闻此说已赞妙幢菩萨言。善哉善哉。善男子。如汝所梦金鼓出声。赞叹如来真实功德。并忏悔法。若有闻者。获福甚多。广利有情灭除罪障。汝今应知此之胜业。皆是过去赞叹发愿宿习因缘。及由诸佛威力加护。此之因缘当为汝说。时诸大众闻是法已。咸皆欢喜信受奉行。\n"
            ]
          },
          {            
            "id": 3,
            "level": 3,
            "title": "第三卷",
            "brief": "",
            "media": "jinguangming.mp3",
            "page": [
              "金光明最胜王经卷第三\n\n",
              "灭业障品第五\n",
              "尔时世尊住正分别。入于甚深微妙静虑。从身毛孔。放大光明。无量百千种种诸色。诸佛刹土。悉现光中。十方恒河沙校量譬喻。所不能及。五浊恶世。为光所照。是诸众生。作十恶业五无间罪。诽谤三宝。不孝尊亲。轻慢师长婆罗门众。应堕地狱饿鬼傍生。彼各蒙光至所住处。是诸有情见斯光已。因光力故皆得安乐。端正姝妙。色相具足。福智庄严。得见诸佛。是时帝释一切天众。及恒河女神并诸大众。蒙光希有。皆至佛所。右绕三匝退。坐一面。\n",
              "尔时天帝释。承佛威力。即从座起。偏袒右肩。右膝着地。合掌向佛。而白佛言。世尊。云何善男子善女人。愿求阿耨多罗三藐三菩提。修行大乘。摄受一切邪倒有情。曾所造作业障罪者。云何忏悔。当得除灭。\n",
              "佛告天帝释。善哉善哉。善男子。汝今修行。欲为无量无边众生。令得清净解脱安乐。哀愍世间福利一切。若有众生。由业障故。造诸罪者。应当策励昼夜六时。偏袒右肩右膝着地。合掌恭敬一心专念。口自说言。归命顶礼。现在十方一切诸佛。已得阿耨多罗三藐三菩提者。转妙法轮。持照法轮。雨大法雨。击大法鼓。吹大法螺。建大法幢。秉大法炬。为欲利益安乐诸众生故。常行法施诱进群迷。令得大果证常乐故。如是等诸佛世尊。以身语意。稽首归诚。至心礼敬。彼诸世尊以真实慧。以真实眼。真实证明。真实平等。悉知悉见一切众生善恶之业。我从无始生死以来。随恶流转。共诸众生造业障罪。为贪嗔痴之所缠缚。未识佛时。未识法时。未识僧时。未识善恶。由身语意。造无间罪。恶心出佛身血。诽谤正法。破和合僧。杀阿罗汉。杀害父母。身三语四意三种行。造十恶业。自作教他。见作随喜。于诸善人。横生毁谤。斗秤欺诳。以伪为真。不净饮食。施与一切。于六道中所有父母。更相恼害。或盗窣堵波物四方僧物现前僧物。自在而用。世尊法律不乐奉行。师长教示不相随顺。见行声闻独觉大乘行者。喜生骂辱。令诸行人心生悔恼。见有胜已便怀嫉妒。法施财施常生悭惜。无明所覆邪见惑心。不修善因令恶增长。于诸佛所而起诽谤。法说非法。非法说法。如是众罪。佛以真实慧。真实眼。真实证明。真实平等。悉知悉见。我今归命。对诸佛前。皆悉发露。不敢覆藏。未作之罪。更不复作。已作之罪。今皆忏悔。所作业障。应堕恶道地狱傍生饿鬼之中阿苏罗众及八难处。愿我此生所有业障皆得消灭。所有恶报未来不受。亦如过去诸大菩萨修菩提行。所有业障悉已忏悔。我之业障今亦忏悔。皆悉发露不敢覆藏。已作之罪愿得除灭。未来之恶更不敢造。亦如未来诸大菩萨修菩提行。所有业障悉皆忏悔。我之业障今亦忏悔。皆悉发露不敢覆藏。已作之罪愿得除灭。未来之恶更不敢造。亦如现在十方世界诸大菩萨修菩提行。所有业障悉已忏悔。我之业障今亦忏悔。皆悉发露不敢覆藏。已作之罪愿得除灭。未来之恶更不敢造。\n",
              "善男子。以是因缘。若有造罪。一刹那中不得覆藏。何况。一日一夜乃至多时。若有犯罪欲求清净心怀愧耻。信于未来必有恶报。生大恐怖。应如是忏。如人被火烧头烧衣救令速灭。火若未灭心不得安。若人犯罪亦复如是。即应忏悔令速除灭。若有愿生富乐之家多饶财宝。复欲发意修习大乘。亦应忏悔灭除业障。欲生豪贵婆罗门种刹帝利家。及转轮王七宝具足。亦应忏悔灭除业障。\n",
              "善男子。若有欲生四天王众天。三十三天。夜摩天。睹史多天。乐变化天。他化自在天。亦应忏悔灭除业障。若欲生梵众梵辅大梵天。少光无量光极光净天。少净无量净遍净天。无云福生广果天无烦无热善现善见色究竟天。亦应忏悔灭除业障。若欲求预流果。一来果。不还果。阿罗汉果。亦应忏悔灭除业障。若欲愿求三明六通声闻独觉自在菩提。至究竟地求一切智智净智。不思议智不动智。三藐三菩提正遍智者。亦应忏悔灭除业障。何以故。善男子。一切诸法。从因缘生。如来所说。异相生。异相灭。因缘异故。如是过去诸法皆已灭尽。所有业障无复遗余。是诸行法未得现生而今得生。未来业障更不复起。何以故。善男子。一切法空。如来所说无有我人众生寿者。亦无生灭亦无行法。善男子。一切诸法皆依于本。亦不可说。何以故。过一切相故。若有善男子善女人。如是入于微妙真理生信敬心。是名无众生而有于本。以是义故。说于忏悔灭除业障。\n",
              "善男子。若人成就四法。能除业障永得清净。云何为四。一者。不起邪心正念成就。二者。于甚深理不生诽谤。三者。于初行菩萨起一切智心。四者。于诸众生起慈无量。是谓为四。尔时世尊而说颂言。\n",
              "专心护三业　　不诽谤深法\n",
              "作一切智想　　慈心净业障\n",
              "善男子。有四业障。难可灭除。云何为四。一者。于菩萨律仪犯极重恶。二者。于大乘经心生诽谤。三者。于自善根不能增长。四者。贪着三有无出离心。复有四种。对治业障。云何为四。一者于十方世界一切如来。至心亲近。说一切罪。二者为一切众生。劝请诸佛说深妙法。三者随喜一切众生所有功德。四者所有一切功德善根。悉皆回向阿耨多罗三藐三菩提。尔时天帝释白佛言。世尊。世间所有男子女人。于大乘行。有能行者。有不行者。云何能得随喜一切众生功德善根。佛言。善男子。若有众生虽于大乘未能修习。然于昼夜六时。偏袒右肩右膝着地合掌恭敬一心专念。作随喜时。得福无量。应作是言。十方世界一切众生。现在修行施戒心慧。我今皆悉深生随喜。由作如是随喜福故。必当获得尊重殊胜无上无等最妙之果。如是过去未来一切众生。所有善根皆悉随喜。又于现在初行菩萨发菩提心所有功德。过百大劫行菩萨行有大功德获无生忍。至不退转一生补处。如是一切功德之蕴。皆悉至心随喜赞叹。过去未来一切菩萨。所有功德随喜赞叹亦复如是。复于现在十方世界。一切诸佛应正遍知证妙菩提。为度无边诸众生故。转无上法轮。行无碍法施。击法鼓吹法螺。建法幢。雨法雨。哀愍劝化一切众生。咸令信受。皆蒙法施。悉得充足无尽安乐。又复所有菩萨声闻独觉功德积集善根。若有众生。未具如是诸功德者。悉令具足。我皆随喜。如是过去未来诸佛菩萨声闻独觉所有功德。亦皆至心随喜赞叹。善男子。如是随喜当得无量功德之聚。如恒河沙三千大千世界所有众生。皆断烦恼成阿罗汉。若有善男子善女人。尽其形寿。常以上妙衣服饮食卧具医药。而为供养。如是功德不及如前随喜功德千分之一。何以故。供养功德。有数有量。不摄一切诸功德故。随喜功德无量无数。能摄三世一切功德。是故。若人欲求增长胜善根者。应修如是随喜功德。若有女人。愿转女身为男子者。亦应修习随喜功德。必得随心现成男子尔时天帝释白佛言。世尊。已知随喜功德。劝请功德。惟愿为说。欲令未来一切菩萨。当转法轮现在菩萨正修行故。佛告帝释。若有善男子善女人愿求阿耨多罗三藐三菩提者。应当修行声闻独觉大乘之道。是人当于昼夜六时。如前威仪。一心专念。作如是言。我今归依十方一切诸佛世尊。已得阿耨多罗三藐三菩提。未转无上法轮。欲舍报身入涅槃者。我皆至诚顶礼劝请转大法轮。雨大法雨。然大法灯。照明理趣。施无碍法。莫般涅槃。久住于世。度脱安乐一切众生。如前所说。乃至无尽安乐我今以此劝请功德。回向阿耨多罗三藐三菩提。如过去未来现在诸大菩萨劝请功德回向菩提。我亦如是劝请功德。回向无上正等菩提。善男子。假使有人以三千大千世界满中七宝供养如来。若复有人劝请如来转大法轮所得功德。其福胜彼。何以故。彼是财施。此是法施。善男子。且置三千大千世界七宝布施。若人以满恒河沙数大千世界七宝。供养一切诸佛。劝请功德。亦胜于彼。由其法施。有五胜利。云何为五。一者。法施兼利自他。财施不尔。二者。法施能令众生出于三界。财施之福不出欲界。三者。法施能净法身。财施但唯增长于色。四者。法施无穷财施有尽。五者。法施能断无明。财施唯伏贪爱。是故。善男子。劝请功德无量无边难可譬喻。如我昔行菩萨道时。劝请诸佛转大法轮。由彼善根。是故今日一切帝释诸梵王等。劝请于我转大法轮。善男子。请转法轮为欲度脱安乐诸众生故。我于往昔。为菩提行。劝请如来久住于世莫般涅槃。依此善根我得十力四无所畏。四无碍辩大慈大悲。证得无数不共之法。我当入于无余涅槃。我之正法久住于世。我法身者。清净无比。种种妙相。无量智慧。无量自在。无量功德难可思议。一切众生皆蒙利益。百千万劫说不能尽法身摄藏一切诸法。一切诸法不摄法身。法身常住不堕常见。虽复断灭。亦非断见。能破众生种种异见。能生众生种种真见。能解一切众生之缚。无缚可解。能植众生诸善根本。未成熟者令成熟。已成熟者令解脱。无作无动远离阓闹。寂静无为。自在安乐。过于三世能现三世。出于声闻独觉之境。诸大菩萨之所修行。一切如来体无有异。此等皆由劝请功德善根力故。如是法身我今已得。是故。若有欲得阿耨多罗三藐三菩提者。于诸经中。一句一颂。为人解说。功德善根尚无限量。何况。劝请如来转大法轮。久住于世莫般涅槃。时天帝释。复白佛言。世尊。若善男子善女人。为求阿耨多罗三藐三菩提故。修三乘道所有善根。云何回向一切智智。佛告天帝。善男子。若有众生欲求菩提修三乘道。所有善根愿回向者。当于昼夜六时殷重至心作如是说。我从无始生死以来。于三宝所。修行成就所有善根。乃至施与傍生一搏之食。或以善言和解诤讼。或受三归及诸学处。或复忏悔劝请随喜所有善根。我今作意。悉皆摄取。回施一切众生无悔吝心。是解脱分善根所摄。如佛世尊之所知见。不可称量无碍清净。如是所有功德善根。悉以回施一切众生。不住相心不舍相心。我亦如是功德善根。悉以回施一切众生。愿皆获得如意之手。撝空出宝满众生愿。富乐无尽。智慧无穷。妙法辩才悉皆无滞。共诸众生同证阿耨多罗三藐三菩提。得一切智。因此善根更复出生无量善法。亦皆回向无上菩提。又如过去诸大菩萨。修行之时功德善根。悉皆回向一切种智。现在未来亦复如是。然我所有功德善根。亦皆回向阿耨多罗三藐三菩提。是诸善根愿共一切众生俱成正觉。如余诸佛。坐于道场菩提树下。不可思议无碍清净。住于无尽法藏陀罗尼首楞严定。破魔波旬无量兵众。应见觉知应可通达。如是一切一刹那中悉皆照了。于后夜中获甘露法证甘露义。我及众生愿皆同证如是妙觉。犹如。\n",
              "无量寿佛。胜光佛。妙光佛。阿閦佛。功德善光佛。师子光明佛。百光明佛。网光明佛。宝相佛。宝焰佛。焰明佛。焰盛光明佛。吉祥上王佛。微妙声佛。妙庄严佛。法幢佛。上胜身佛。可爱色身佛。光明遍照佛。梵净王佛。上性佛。如是等如来应正遍知。过去未来及以现在。示现应化得阿耨多罗三藐三菩提。转无上法轮为度众生。我亦如是广说如上。\n",
              "善男子。若有净信男子女人。于此金光明最胜王经灭业障品。受持读诵忆念不忘。为他广说。得无量无边大功德聚。譬如三千大千世界所有众生。一时皆得成就人身。得人身已成独觉道。若有善男子善女人。尽其形寿恭敬尊重。四事供养一一独觉。各施七宝如须弥山。此诸独觉入涅槃后。皆以珍宝起塔供养。其塔高广十二瑜缮那。以诸花香宝幢幡盖常为供养。善男子。于意云何。是人所获功德宁为多不。天帝释言甚多。世尊。善男子。若复有人于此金光明微妙经典众经之王灭业障品。受持读诵。忆念不忘。为他广说。所获功德。于前所说供养功德。百分不及一。百千万亿分。乃至校量譬喻。所不能及。何以故。是善男子善女人。住正行中。劝请十方一切诸佛。转无上法轮。皆为诸佛欢喜赞叹。善男子。如我所说。一切施中。法施为胜。是故善男子。于三宝所。设诸供养。不可为比。劝受三归。持一切戒。无有毁犯。三业不空。不可为比。一切世界一切众生。随力随能随所愿乐。于三乘中。劝发菩提心。不可为比。于三世中。一切世界。所有众生皆得无碍。速令成就无量功德。不可为比。三世刹土一切众生。令无障碍得三菩提。不可为比。三世刹土一切众生。劝令速出四恶道苦。不可为比。三世刹土。一切众生。劝令除灭极重恶业。不可为比。一切苦恼劝令解脱。不可为比。一切怖畏苦恼逼切。皆令得脱。不可为比。三世佛前。一切众生所有功德。劝令随喜发菩提愿。不可为比。劝除恶行骂辱之业。一切功德。皆愿成就。所在生中。劝请供养尊重赞叹一切三宝。劝请众生净修福行。成满菩提不可为比。是故当知。劝请一切世界三世三宝。劝请满足六波罗蜜。劝请转于无上法轮。劝请住世经无量劫。演说无量甚深妙法。功德甚深无能比者。\n",
              "尔时天帝释及恒河女神。无量梵王。四大天众。从座而起。偏袒右肩右膝着地。合掌顶礼。白佛言。世尊。我等皆得闻是金光明最胜王经。今悉受持读诵通利。为他广说。依此法住。何以故。世尊。我等欲求阿耨多罗三藐三菩提。随顺此义种种胜相。如法行故。尔时梵王及天帝释等。于说法处皆以种种曼陀罗花而散佛上。三千大千世界地皆大动。一切天鼓及诸音乐。不鼓自鸣。放金色光。遍满世界。出妙音声。时天帝释白佛言。世尊。此等皆是金光明经威神之力。慈悲普救种种利益。种种增长菩萨善根。灭诸业障。佛言。如是如是如汝所说。何以故。善男子。我念往昔过无量百千阿僧祇劫。有佛名宝王大光照如来应正遍知。出现于世。住世六百八十亿劫。尔时宝王大光照如来。为欲度脱人天释梵沙门婆罗门一切众生令安乐故。当出现时初会说法度百千亿亿万众。皆得阿罗汉果。诸漏已尽三明六通自在无碍。于第二会。复度九十千亿亿万众。皆得阿罗汉果。诸漏已尽三明六通自在无碍。于第三会。复度九十八千亿亿万众。皆得阿罗汉果。圆满如上。\n",
              "善男子。我于尔时作女人身。名福宝光明。于第三会。亲近世尊。受持读诵是金光明经为他广说。求阿耨多罗三藐三菩提故。时彼世尊为我授记。此福宝光明女。于未来世当得作佛。号释迦牟尼如来应供正遍知明行足善逝世间解无上士调御丈夫天人师佛世尊。舍女身后。从是以来越四恶道。生人天中受上妙乐。八十四百千生作转轮王。至于今日得成正觉。名称普闻遍满世界。时会大众。忽然皆见宝王大光照如来。转无上法轮。说微妙法。善男子。去此索诃世界。东方过百千恒河沙数佛土。有世界名宝庄严。其宝王大光照如来。今现在彼。未般涅槃。说微妙法。广化群生。汝等见者。即是彼佛。\n",
              "善男子。若有善男子善女人。闻是宝王大光照如来名号者。于菩萨地得不退转至大涅槃。若有女人闻是佛名者。临命终时得见彼佛来至其所。既见佛已究竟不复更受女身。善男子。是金光明微妙经典。种种利益。种种增长菩萨善根。灭诸业障。善男子。若有苾刍苾刍尼。邬波索迦邬波斯迦。随在何处。为人讲说是金光明微妙经典。于其国土皆获四种福利善根。云何为四。一者。国王无病离诸灾厄。二者。寿命长远无有障碍。三者。无诸怨敌兵众勇健。四者。安隐丰乐正法流通。何以故。如是人王常为释梵四王药叉之众。共守护故。\n",
              "尔时世尊告天众曰。善男子。是事实不。是时无量释梵四王及药叉众。俱时同声答世尊言。如是如是。若有国土讲宣读诵此妙经王。是诸国主。我等四王。常来拥护行住共俱。其王若有一切灾障及诸怨敌。我等四王皆使消殄。忧愁疾疫亦令除差。增益寿命感应祯祥。所愿遂心恒生欢喜。我等亦能令其国中所有军兵悉皆勇健。佛言。善哉善哉。善男子。如汝所说汝当修行。何以故。是诸国主如法行时。一切人民随王修习如法行者。汝等皆蒙色力胜利。宫殿光明眷属强盛。时释梵等白佛言。如是世尊。佛言。若有讲读此妙经典流通之处。于其国中大臣辅相有四种益。云何为四。一者。更相亲穆。尊重爱念。二者。常为人王心所爱重。亦为沙门婆罗门大国小国之所遵敬。三者。轻财重法。不求世利。嘉名普暨。众所钦仰。四者。寿命延长安隐快乐是名四种利益。若有国土宣说是经。沙门婆罗门。得四种胜利。云何为四。一者。衣服饮食卧具医药。无所乏少。二者。皆得安心。思惟读诵。三者。依于山林得安乐住。四者。随心所愿。皆得满足。是名四种胜利。若有国土。宣说是经。一切人民皆得丰乐无诸疾疫。商估往还多获宝货。具足胜福。是名种种功德利益。\n",
              "尔时梵释四天王及诸大众。白佛言。世尊。如是经典。甚深之义若现在者。当知。如来三十七种助菩提法。住世未灭。若是经典灭尽之时。正法亦灭。佛言。如是如是。善男子。是故汝等于此金光明经一句一颂一品一部。皆当一心正读诵。正闻持。正思惟。正修习。为诸众生。广宣流布。长夜安乐福利无边。时诸大众。闻佛说已。咸蒙胜益。欢喜受持。\n"
            ]
          },
          {            
            "id": 4,
            "level": 3,
            "title": "第四卷",
            "brief": "",
            "media": "jinguangming.mp3",
            "page": [
              "金光明最胜王经卷第四\n\n",
              "净地陀罗尼品第六\n",
              "尔时。师子相无碍光焰菩萨。与无量亿众。从座而起。偏袒右肩右膝着地。合掌恭敬顶礼佛足。以种种花香宝幢幡盖。而供养已白佛言。世尊。以几因缘。得菩提心。何者是菩提心。世尊。即于菩提现在心不可得。未来心不可得。过去心不可得。离于菩提菩提心亦不可得。菩提者不可言说。心亦无色无相。无有事业。非可造作。众生亦不可得。亦不可知。世尊。云何诸法甚深之义。而可得知。\n",
              "佛言。善男子。如是如是。菩提微妙。事业造作皆不可得。若离菩提菩提心亦不可得。菩提者不可说。心亦不可说。无色相无事业。一切众生亦不可得。何以故。菩提及心同真如故。能证所证皆平等故。非无诸法而可了知。善男子。菩萨摩诃萨如是知者。乃得名为通达诸法。善说菩提及菩提心。菩提心者。非过去非未来非现在。心亦如是。众生亦如是。于中二相实不可得。何以故。以一切法皆无生故。菩提不可得。菩提名亦不可得。众生众生名不可得。声闻声闻名不可得。独觉独觉名不可得。菩萨菩萨名不可得。佛佛名不可得。行非行不可得。行非行名不可得。以不可得故。于一切寂静法中。而得安住。此依一切功德善根。而得生起。\n",
              "善男子。譬如宝须弥山王饶益一切。此菩提心利众生故。是名第一布施波罗蜜因。善男子。譬如大地持众物故。是名第二持戒波罗蜜因。譬如师子有大威力。独步无畏离惊恐故。是名第三忍辱波罗蜜因。譬如风轮那罗延力。勇壮速疾心不退故。是名第四勤策波罗蜜因。譬如七宝楼观有四阶道。清凉之风来吹四门受安隐乐。静虑法藏求满足故。是名第五静虑波罗蜜因。譬如日轮光耀炽盛。此心速能破灭生死无明闇故。是名第六智慧波罗蜜因。譬如商主能令一切心愿满足。此心能度生死险道。获功德宝故。是名第七方便胜智波罗蜜因。譬如净月圆满无翳。此心能于一切境界清净具足故。是名第八愿波罗蜜因。譬如转轮圣王主兵宝臣随意自在。此心善能庄严净佛国土。无量功德广利群生故。是名第九力波罗蜜因。譬如虚空及转轮圣王。此心能于一切境界无有障碍。于一切处皆得自在至灌顶位故。是名第十智波罗蜜因。善男子。是名菩萨摩诃萨十种菩提心因。如是十因。汝当修学。\n",
              "善男子。依五种法。菩萨摩诃萨成就布施波罗蜜。云何为五。一者信根。二者慈悲。三者无求欲心。四者摄受一切众生。五者愿求一切智智。善男子。是名菩萨摩诃萨成就布施波罗蜜。善男子。复依五法。菩萨摩诃萨。成就持戒波罗蜜。云何为五。一者三业清净。二者不为一切众生作烦恼因缘。三者闭诸恶道。开善趣门。四者过于声闻独觉之地。五者一切功德。皆悉满足。善男子。是名菩萨摩诃萨成就持戒波罗蜜。善男子。复依五法。菩萨摩诃萨成就忍辱波罗蜜。云何为五。一者能伏贪嗔烦恼。二者不惜身命。不求安乐止息之想。三者思惟往业。遭苦能忍。四者发慈悲心。成就众生诸善根故。五者为得甚深无生法忍。善男子。是名菩萨摩诃萨成就忍辱波罗蜜。善男子。复依五法。菩萨摩诃萨成就勤策波罗蜜。云何为五。一者与诸烦恼不乐共住。二者福德未具不受安乐。三者于诸难行苦行之事不生厌心。四者以大慈悲摄受利益。方便成熟一切众生。五者愿求不退转地。善男子。是名菩萨摩诃萨成就勤策波罗蜜。善男子。复依五法。菩萨摩诃萨成就静虑波罗蜜。云何为五。一者于诸善法。摄令不散故。二者常愿解脱不着二边故。三者愿得神通成就众生诸善根故。四者为净法界。蠲除心垢故。五者为断众生烦恼根本故。善男子。是名菩萨摩诃萨成就静虑波罗蜜。善男子。复依五法。菩萨摩诃萨成就智慧波罗蜜。云何为五。一者常于一切诸佛菩萨及明智者。供养亲近不生厌背。二者诸佛如来说甚深法。心常乐闻无有厌足。三者真俗胜智乐善分别。四者见修烦恼。咸速断除。五者世间伎术五明之法。皆悉通达。善男子。是名菩萨摩诃萨成就智慧波罗蜜。善男子。复依五法。菩萨摩诃萨。成就方便波罗蜜。云何为五。一者于一切众生意乐烦恼心行差别悉皆通达。二者无量诸法对治之门。心皆晓了。三者大慈悲定。出入自在。四者于诸波罗蜜多。皆愿修行成就满足。五者一切佛法。皆愿了达。摄受无遗。善男子。是名菩萨摩诃萨成就方便胜智波罗蜜。善男子。复依五法。菩萨摩诃萨成就愿波罗蜜。云何为五。一者。于一切法从本以来不生不灭。非有非无心得安住。二者。观一切法最妙理趣离垢清净心得安住。三者。过一切想是本真如。无作无行不异不动心得安住。四者。为欲利益诸众生事。于俗谛中心得安住。五者。于奢摩他。毗钵舍那。同时运行。心得安住。善男子。是名菩萨摩诃萨成就愿波罗蜜。善男子复依五法。菩萨摩诃萨成就力波罗蜜。云何为五。一者以正智力能了一切众生心行善恶。二者能令一切众生。入于甚深微妙之法。三者。一切众生轮回生死。随其缘业。如实了知。四者。于诸众生三种根性。以正智力能分别知。五者。于诸众生如理为说。令种善根成熟度脱。皆是智力故。善男子。是名菩萨摩诃萨成就力波罗蜜。善男子。复依五法。菩萨摩诃萨成就智波罗蜜。云何为五。一者。能于诸法。分别善恶。二者。于黑白法。远离摄受。三者。能于生死涅槃。不厌不喜。四者。具福智行。至究竟处。五者。受胜灌顶。能得诸佛不共法等及一切智智。善男子。是名菩萨摩诃萨成就智波罗蜜。善男子。何者是波罗蜜义。所谓。修习胜利。是波罗蜜义。满足无量大甚深智。是波罗蜜义。行非行法。心不执着。是波罗蜜义。生死过失涅槃功德正觉正观。是波罗蜜义。愚人智人皆悉摄受。是波罗蜜义。能现种种珍妙法宝。是波罗蜜义。无碍解脱智慧满足。是波罗蜜义。法界众生界正分别知。是波罗蜜义。施等及智。能令至不退转。是波罗蜜义。无生法忍能令满足。是波罗蜜义。一切众生。功德善根能令成熟。是波罗蜜义。能于菩提成佛十力四无所畏不共法等。皆悉成就。是波罗蜜义。生死涅槃了无二相。是波罗蜜义。济度一切。是波罗蜜义。一切外道来相诘难。善能解释。令其降伏。是波罗蜜义。能转十二妙行法轮。是波罗蜜义。无所著无所见无患累。是波罗蜜多义。\n",
              "善男子。初地菩萨。是相先现。三千大千世界。无量无边种种宝藏。无不盈满。菩萨悉见。善男子。二地菩萨。是相先现。三千大千世界。地平如掌。无量无边种种妙色。清净珍宝。庄严之具。菩萨悉见。善男子。三地菩萨。是相先现。自身勇健甲仗庄严。一切怨贼皆能摧伏。菩萨悉见。善男子。四地菩萨。是相先现。四方风轮。种种妙花。悉皆散洒。充布地上。菩萨悉见。善男子。五地菩萨。是相先现。有妙宝女。众宝璎珞。周遍严身。首冠名花。以为其饰。菩萨悉见。善男子。六地菩萨。是相先现。七宝花池。有四阶道。金沙遍布。清净无秽。八功德水皆悉盈满。嗢钵罗花、拘物头花、分陀利花。随处庄严。于花池所游戏快乐。清凉无比。菩萨悉见。善男子。七地菩萨。是相先现。于菩萨前。有诸众生。应堕地狱。以菩萨力便得不堕。无有损伤亦无恐怖。菩萨悉见。善男子。八地菩萨。是相先现。于身两边。有师子王。以为卫护。一切众兽悉皆怖畏。菩萨悉见。善男子。九地菩萨。是相先现。转轮圣王。无量亿众围绕供养。顶上白盖无量众宝之所庄严。菩萨悉见。善男子。十地菩萨。是相先现。如来之身。金色晃耀。无量净光皆悉圆满。有无量亿梵王。围绕恭敬供养。转于无上微妙法轮。菩萨悉见。\n",
              "善男子。云何初地名为欢喜。谓初证得出世之心。昔所未得而今始得。于大事用如其所愿。悉皆成就。生极喜乐。是故最初名为欢喜。诸微细垢犯戒过失皆得清净。是故二地名为无垢。无量智慧三昧光明。不可倾动。无能摧伏。闻持陀罗尼。以为根本。是故三地名为明地。以智慧火烧诸烦恼。增长光明。修行觉品。是故四地名为焰地。修行方便胜智自在极难得故。见修烦恼难伏能伏。是故五地名为难胜。行法相续。了了显现。无相思惟。皆悉现前。是故六地名为现前。无漏无间无相思惟。解脱三昧远修行故。是地清净无有障碍。是故七地名为远行。无相思惟。修得自在。诸烦恼行不能令动。是故八地名为不动。说一切法种种差别。皆得自在无患无累。增长智慧。自在无碍。是故九地名为善慧。法身如虚空。智慧如大云。皆能遍满覆一切故。是故第十名为法云。\n",
              "善男子。执著有相我法无明。怖畏生死恶趣无明。此二无明障于初地。微细学处误犯无明。发起种种业行无明此二无明障于二地。未得今得爱着无明。能障殊胜总持无明。此二无明障于三地。味着等至。喜悦无明。微妙净法爱乐无明。此二无明障于四地。欲背生死无明。希趣涅槃无明。此二无明障于五地。观行流转无明。粗相现前无明。此二无明障于六地。微细诸相现行无明。作意欣乐无相无明。此二无明障于七地。于无相观功用无明。执相自在无明。此二无明障于八地。于所说义及名句文。此二无碍未善巧无明。于词辩才不随意无明。此二无明障于九地。于大神通未得自在变现无明。微细秘密未能悟解事业无明。此二无明障于十地。于一切境微细。所知障碍无明。极细烦恼粗重无明。此二无明障于佛地。\n",
              "善男子。菩萨摩诃萨于初地中。行施波罗蜜。于第二地行戒波罗蜜。于第三地行忍波罗蜜。于第四地行勤波罗蜜。于第五地行定波罗蜜。于第六地行慧波罗蜜。于第七地行方便胜智波罗蜜。于第八地行愿波罗蜜。于第九地行力波罗蜜。于第十地行智波罗蜜。善男子。菩萨摩诃萨最初发心摄受能生妙宝三摩地。第二发心摄受能生可爱乐三摩地。第三发心摄受能生难动三摩地。第四发心摄受能生不退转三摩地。第五发心摄受能生宝花三摩地。第六发心摄受能生日圆光焰三摩地。第七发心摄受能生一切愿如意成就三摩地。第八发心摄受能生现前证住三摩地。第九发心摄受能生智藏三摩地。第十发心摄受能生勇进三摩地。善男子。是名菩萨摩诃萨十种发心。善男子。菩萨摩诃萨于此初地得陀罗尼。名依功德力。尔时世尊即说咒曰。\n",
              "怛侄他　晡哷儞　曼奴喇剃　独虎　独虎　独虎　耶跋　苏利瑜　阿婆婆萨底(丁里反下皆同)　耶跋　旃达啰　调怛底　多跋达[口*洛]叉漫　惮茶钵唎诃嚂　矩噜　莎诃。\n",
              "善男子。此陀罗尼。是过一恒河沙数诸佛所说。为护初地菩萨摩诃萨故。若有诵持此陀罗尼咒者。得脱一切怖畏。所谓。虎狼师子恶兽之类。一切恶鬼人非人等。怨贼灾横及诸苦恼解脱五障不忘念初地。\n",
              "善男子。菩萨摩诃萨于第二地。得陀罗尼。名善安乐住。\n",
              "怛侄他　嗢篅(入声下同)哩　质哩质哩　嗢篅罗篅罗(引)　喃缮睹缮睹嗢篅哩　虎噜虎噜　莎诃。\n",
              "善男子。此陀罗尼。是过二恒河沙数诸佛所说。为护二地菩萨摩诃萨故。若有诵持此陀罗尼咒者。脱诸怖畏恶兽恶鬼人非人等。怨贼灾横及诸苦恼。解脱五障。不忘念二地。\n",
              "善男子。菩萨摩诃萨于第三地。得陀罗尼。名难胜力。\n",
              "怛侄他　惮宅　枳般　宅枳　羯喇　[打-丁+致]高喇[打-丁+致]　鸡由哩　惮[打-丁+致]哩　莎诃。\n",
              "善男子。此陀罗尼。是过三恒河沙数诸佛所说。为护三地菩萨摩诃萨故若有诵持此陀罗尼咒者。脱诸怖畏恶兽恶鬼人非人等。怨贼灾横及诸苦恼。解脱五障。不忘念三地善男子。菩萨摩诃萨于第四地。得陀罗尼。名大利益。\n",
              "怛侄他　室唎室唎　陀弭儞陀弭儞　陀哩陀哩儞　室唎室唎儞　毗舍罗波世波始娜　畔陀弭帝　莎诃。\n",
              "善男子。此陀罗尼。是过四恒河沙数诸佛所说。为护四地菩萨摩诃萨故。若有诵持此陀罗尼咒者。脱诸怖畏恶兽恶鬼人非人等。怨贼灾横及诸苦恼。解脱五障。不忘念四地。\n",
              "善男子。菩萨摩诃萨于第五地得陀罗尼。名种种功德庄严。\n",
              "怛侄他　诃哩诃哩　儞遮哩遮哩儞　羯喇摩(引)　儞僧羯喇摩(引)　儞　三婆山儞瞻跋儞　悉耽婆儞谟汉儞　碎阎步陛莎诃。\n",
              "善男子。此陀罗尼。是过五恒河沙数诸佛所说。为护五地菩萨摩诃萨故。若有诵持此陀罗尼咒者。脱诸怖畏恶兽恶鬼人非人等。怨贼灾横及诸苦恼。解脱五障。不忘念五地。\n",
              "善男子。菩萨摩诃萨于第六地。得陀罗尼。名圆满智。\n",
              "怛侄他　毗徙哩毗徙哩　摩哩儞迦哩迦哩　毗度汉底　噜噜噜噜　主噜主噜杜噜婆杜噜婆　舍舍设者婆哩洒莎(入)　悉底萨婆萨埵喃　悉甸睹曼怛啰钵陀儞莎诃。\n",
              "善男子。此陀罗尼。是过六恒河沙数诸佛所说。为护六地菩萨摩诃萨故。若有诵持此陀罗尼咒者。脱诸怖畏恶兽恶鬼人非人等。怨贼灾横及诸苦恼。解脱五障。不忘念六地。\n",
              "善男子。菩萨摩诃萨于第七地。得陀罗尼。名法胜行。\n",
              "怛侄他　勺诃(上)　勺诃(引)　噜勺诃勺诃勺诃噜　鞞陆枳鞞陆枳　阿蜜[口*栗]哆唬汉儞勃哩山儞　鞞噜敕枳婆噜伐底　鞞提呬枳　频陀鞞哩儞　阿蜜哩底枳　薄虎主愈薄虎主愈莎诃。\n",
              "善男子。此陀罗尼。是过七恒河沙数诸佛所说。为护七地菩萨摩诃萨故。若有诵持此陀罗尼咒者。脱诸怖畏恶兽恶鬼人非人等。怨贼灾横及诸苦恼。解脱五障。不忘念七地。\n",
              "善男子。菩萨摩诃萨于第八地。得陀罗尼。名无尽藏。\n",
              "怛侄他　室唎室唎室唎儞　蜜底蜜底　羯哩羯哩醯噜醯噜　主噜主噜　畔陀弭莎诃。\n",
              "善男子。此陀罗尼。是过八恒河沙数诸佛所说。为护八地菩萨摩诃萨故。若有诵持此陀罗尼咒者。脱诸怖畏恶兽恶鬼人非人等。怨贼灾横及诸苦恼。解脱五障。不忘念八地。\n",
              "善男子。菩萨摩诃萨于第九地。得陀罗尼名无量门。\n",
              "怛侄他　诃哩旃荼哩枳　俱蓝婆喇体(天里反)　都刺死　跋吒跋吒死室唎室唎迦室哩迦必室唎　莎(苏活反)悉底　萨婆萨埵喃莎诃。\n",
              "善男子。此陀罗尼。是过九恒河沙数诸佛所说。为护九地菩萨摩诃萨故。若有诵持此陀罗尼咒者。脱诸怖畏恶兽恶鬼人非人等。怨贼灾横及诸苦恼。解脱五障。不忘念九地。\n",
              "善男子。菩萨摩诃萨于第十地。得陀罗尼。名破金刚山。\n",
              "怛侄他　悉提(去)　苏悉提(去)谟折儞木察儞毗木底庵末丽　毗末丽涅末丽　忙揭丽呬[口*闌]若揭鞞　曷喇怛娜揭鞞　三曼多跋侄丽　萨婆頞他娑惮儞　摩捺斯莫诃摩捺斯　頞步底頞　窒步底　阿[口*賴]誓毗喇誓頞主底庵蜜[口*栗]底　阿[口*賴]誓毗喇誓　跋嚂谜　跋啰蚶(火含)么莎(入)　囇晡喇儞晡喇娜　曼奴喇剃莎诃。\n",
              "善男子。此陀罗尼灌顶吉祥句。是过十恒河沙数诸佛所说。为护十地菩萨摩诃萨故。若有诵持此陀罗尼咒者。脱诸怖畏恶兽恶鬼人非人等怨贼灾横。一切毒害。皆悉除灭。解脱五障。不忘念十地。\n",
              "尔时师子相无碍光焰菩萨。闻佛说此不可思议陀罗尼已。即从座起偏袒右肩。右膝着地合掌恭敬。顶礼佛足。以颂赞佛。\n",
              "敬礼无譬喻　　甚深无相法\n",
              "众生失正知　　唯佛能济度\n",
              "如来明慧眼　　不见一法相\n",
              "复以正法眼　　普照不思议\n",
              "不生于一法　　亦不灭一法\n",
              "由斯平等见　　得至无上处\n",
              "不坏于生死　　亦不住涅槃\n",
              "不着于二边　　是故证圆寂\n",
              "于净不净品　　世尊知一味\n",
              "由不分别法　　获得最清净\n",
              "世尊无边身　　不说于一字\n",
              "令诸弟子众　　法雨皆充满\n",
              "佛观众生相　　一切种皆无\n",
              "然于苦恼者　　常兴于救护\n",
              "苦乐常无常　　有我无我等\n",
              "不一亦不异　　不生亦不灭\n",
              "如是众多义　　随说有差别\n",
              "譬如空谷响　　唯佛能了知\n",
              "法界无分别　　是故无异乘\n",
              "为度众生故　　分别说有三\n",
              "尔时大自在梵天王。亦从座起偏袒右肩。右膝着地。合掌恭敬。顶礼佛足而白佛言。世尊。此金光明最胜王经。希有难量。初中后善。文义究竟。皆能成就一切佛法。若受持者。是人则为报诸佛恩。佛言。善男子。如是如是。如汝所说。善男子。若得听闻是经典者。皆不退于阿耨多罗三藐三菩提。何以故。善男子。是能成熟不退地菩萨殊胜善根。是第一法印。是众经王故。应听闻受持读诵。何以故。善男子。若一切众生。未种善根。未成熟善根。未亲近诸佛者。不能听闻是微妙法。若善男子善女人能听受者。一切罪障皆悉除灭。得最清净。常得见佛。不离诸佛及善知识胜行之人。恒闻妙法住不退地。获得如是胜陀罗尼门无尽无减。所谓海印出妙功德陀罗尼。无尽无减。通达众生意行言语陀罗尼。无尽无减。日圆无垢相光陀罗尼。无尽无减。满月相光陀罗尼。无尽无减。能伏诸惑演功德流陀罗尼。无尽无减。破金刚山陀罗尼。无尽无减。说不可说义因缘藏陀罗尼。无尽无减。通达实语法则音声陀罗尼。无尽无减。虚空无垢心行印陀罗尼。无尽无减。无边佛身。皆能显现陀罗尼。无尽无减。\n",
              "善男子。如是等无尽无减诸陀罗尼门。得成就故。是菩萨摩诃萨能于十方一切佛土。化作佛身。演说无上种种正法。于法真如。不动不住。不来不去。善能成熟一切众生善根。亦不见一众生可成熟者。虽说种种诸法。于言辞中不动不住。不去不来。能于生灭证无生灭。以何因缘。说诸行法无有去来。由一切法体无异故。说是法时。三万亿菩萨摩诃萨。得无生法忍。无量诸菩萨不退菩提心。无量无边苾刍苾刍尼。得法眼净。无量众生发菩萨心。尔时世尊。而说颂曰。\n",
              "胜法能逆生死流　　甚深微妙难得见\n",
              "有情盲冥贪欲覆　　由不见故受众苦\n",
              "尔时大众。俱从座起。顶礼佛足。而白佛言。世尊。若所在处。讲宣读诵此金光明最胜王经。我等大众皆悉往彼。为作听众。是说法师。令得利益安乐。无障身意泰然。我等皆当尽心供养。亦令听众安隐快乐。所住国土。无诸怨贼恐怖厄难饥馑之苦。人民炽盛。此说法处。道场之地。一切诸天人非人等一切众生不应履践及以污秽。何以故。说法之处即是制底。当以香花缯彩幡盖而为供养。我等常为守护令离衰损。佛告大众。善男子。汝等应当精勤修习此妙经典。是则正法久住于世。\n"
            ]
          },
          {            
            "id": 5,
            "level": 3,
            "title": "第五卷",
            "brief": "",
            "media": "jinguangming.mp3",
            "page": [
              "金光明最胜王经卷第五\n\n",
              "莲华喻赞品第七\n",
              "尔时佛告菩提树神。善女天。汝今应知。妙幢夜梦见妙金鼓出大音声。赞佛功德并忏悔法。此之因缘。我为汝等。广说其事。应当谛听善思念之。过去有王名金龙主。常以莲华喻赞。称叹十方三世诸佛。即为大众说其赞曰。\n",
              "过去未来现在佛　　安住十方世界中\n",
              "我今至诚稽首礼　　一心赞叹诸最胜\n",
              "无上清净牟尼尊　　身光照耀如金色\n",
              "一切声中最为上　　如大梵响震雷音\n",
              "发彩喻若黑蜂王　　宛转旋文绀青色\n",
              "齿白齐密如珂雪　　平正显现有光明\n",
              "目净无垢妙端严　　犹如广大青莲叶\n",
              "舌相广长极柔软　　譬如红莲出水中\n",
              "眉间常有白毫光　　右旋宛转颇梨色\n",
              "眉细纤长类初月　　其色晃耀比蜂王\n",
              "鼻高修直如金鋋　　净妙光润相无亏\n",
              "一切世间殊妙香　　闻时悉知其所在\n",
              "世尊最胜身金色　　一一毛端相不殊\n",
              "绀青柔软右旋文　　微妙光彩难为喻\n",
              "初诞身有妙光明　　普照一切十方界\n",
              "能灭三有众生苦　　令彼悉蒙安隐乐\n",
              "地狱傍生鬼道中　　阿苏罗天及人趣\n",
              "令彼除灭于众苦　　常受自然安隐乐\n",
              "身色光明常普照　　譬如镕金妙无比\n",
              "面貌圆明如满月　　唇色赤好喻频婆\n",
              "行步威仪类师子　　身光朗耀同初日\n",
              "臂肘纤长立过膝　　状等垂下娑罗枝\n",
              "圆光一寻照无边　　赫奕犹如百千日\n",
              "悉能遍至诸佛刹　　随缘所在觉群迷\n",
              "净光明网无伦比　　流耀遍满百千界\n",
              "普照十方无障碍　　一切冥闇悉皆除\n",
              "善逝慈光能与乐　　妙色映彻等金山\n",
              "流光悉至百千土　　众生遇者皆出离\n",
              "佛身成就无量福　　一切功德共庄严\n",
              "超过三界独称尊　　世间殊胜无与等\n",
              "所有过去一切佛　　数同大地诸微尘\n",
              "未来现在十方尊　　亦如大地微尘众\n",
              "我以至诚身语意　　稽首归依三世佛\n",
              "赞叹无边功德海　　种种香花皆供养\n",
              "设我口中有千舌　　经无量劫赞如来\n",
              "世尊功德不思议　　最胜甚深难可说\n",
              "假令我舌有百千　　赞叹一佛一功德\n",
              "于中少分尚难知　　况诸佛德无边际\n",
              "假使大地及诸天　　乃至有顶为海水\n",
              "可以毛端滴知数　　佛一功德甚难量\n",
              "我以至诚身语意　　礼赞诸佛德无边\n",
              "所有胜福果难思　　回施众生速成佛\n",
              "彼王赞叹如来已　　倍复深心发弘愿\n",
              "愿我当于未来世　　生在无量无数劫\n",
              "梦中常见大金鼓　　得闻显说忏悔音\n",
              "赞佛功德喻莲华　　愿证无生成正觉\n",
              "诸佛出世时一现　　于百千劫甚难逢\n",
              "夜梦常闻妙鼓音　　昼则随应而忏悔\n",
              "我当圆满修六度　　拔济众生出苦海\n",
              "然后得成无上觉　　佛土清净不思议\n",
              "以妙金鼓奉如来　　并赞诸佛实功德\n",
              "因斯当见释迦佛　　记我当绍人中尊\n",
              "金龙、金光是我子　　过去曾为善知识\n",
              "世世愿生于我家　　共授无上菩提记\n",
              "若有众生无救护　　长夜轮回受众苦\n",
              "我于来世作归依　　令彼常得安隐乐\n",
              "三有众苦愿除灭　　悉得随心安乐处\n",
              "于未来世修菩提　　皆如过去成佛者\n",
              "愿此金光忏悔福　　永竭苦海罪消除\n",
              "业障烦恼悉皆亡　　令我速招清净果\n",
              "福智大海量无边　　清净离垢深无底\n",
              "愿我获斯功德海　　速成无上大菩提\n",
              "以此金光忏悔力　　当获福德净光明\n",
              "既得清净妙光明　　常以智光照一切\n",
              "愿我身光等诸佛　　福德智慧亦复然\n",
              "一切世界独称尊　　威力自在无伦匹\n",
              "有漏苦海愿超越　　无为乐海愿常游\n",
              "现在福海愿恒盈　　当来智海愿圆满\n",
              "愿我刹土超三界　　殊胜功德量无边\n",
              "诸有缘者悉同生　　皆得速成清净智\n",
              "妙幢汝当知　　国王金龙主\n",
              "曾发如是愿　　彼即是汝身\n",
              "往时有二子　　金龙及金光\n",
              "即银相银光　　当授我所记\n",
              "大众闻是说　　皆发菩提心\n",
              "愿现在未来　　常依此忏悔\n",
              "金胜陀罗尼品第八\n",
              "尔时世尊复于众中。告善住菩萨摩诃萨。善男子。有陀罗尼名曰金胜。若有善男子善女人。欲求亲见过去未来现在诸佛恭敬供养者。应当受持此陀罗尼。何以故。此陀罗尼乃是过现未来诸佛之母。是故当知持此陀罗尼者。具大福德已。于过去无量佛所。殖诸善本今得受持。于戒清净。不毁不缺无有障碍。决定能入甚深法门。世尊即为说持咒法。先称诸佛及菩萨名。至心礼敬。然后诵咒。\n",
              "南无十方一切诸佛。南无诸大菩萨摩诃萨。南谟声闻缘觉一切贤圣。\n",
              "南谟释迦牟尼佛。南谟东方不动佛。南谟南方宝幢佛。南谟西方阿弥陀佛。南谟北方天鼓音王佛。南谟上方广众德佛。南谟下方明德佛。南谟宝藏佛。南谟普光佛。南谟普明佛。南谟香积王佛。南谟莲花胜佛。南谟平等见佛。南谟宝髻佛。南谟宝上佛。南谟宝光佛。南谟无垢光明佛。南谟辩才庄严思惟佛。南谟净月光称相王佛。南谟华严光佛。南谟光明王佛。南谟善光无垢称王佛。南谟观察无畏自在王佛。南谟无畏名称佛。南谟最胜王佛。南谟观自在菩萨摩诃萨。南谟地藏菩萨摩诃萨。南谟虚空藏菩萨摩诃萨。南谟妙吉祥菩萨摩诃萨。南谟金刚手菩萨摩诃萨。南谟普贤菩萨摩诃萨。南谟无尽意菩萨摩诃萨。南谟大势至菩萨摩诃萨。南谟慈氏菩萨摩诃萨。南谟善慧菩萨摩诃萨。\n",
              "陀罗尼曰。\n",
              "南谟喝[口*賴]怛娜怛喇夜也　怛侄他　君睇　君睇　矩折囇　矩折囇　壹窒哩　蜜窒哩　莎诃。\n",
              "佛告善住菩萨。此陀罗尼。是三世佛母。若有善男子善女人持此咒者。能生无量无边福德之聚。即是供养恭敬尊重赞叹无数诸佛。如是诸佛。皆与此人。授阿耨多罗三藐三菩提记。善住。若有人能持此咒者。随其所欲。衣食财宝多闻聪慧无病长寿。获福甚多。随所愿求。无不遂意。善住。持是咒者。乃至未证无上菩提。常与金城山菩萨。慈氏菩萨。大海菩萨。观自在菩萨。妙吉祥菩萨。大冰伽罗菩萨等。而共居止。为诸菩萨之所摄护。善住当知。持此咒时。作如是法。先应诵持满一万八遍。为前方便。次于闇室。庄严道场。黑月一日。清净洗浴着鲜洁衣。烧香散花。种种供养并诸饮食。入道场中。先当称礼如前所说诸佛菩萨。至心殷重。悔先罪已。右膝着地。可诵前咒。满一千八遍。端坐思惟。念其所愿。日未出时。于道场中。食净黑食。日唯一食。至十五日。方出道场。能令此人福德威力不可思议。随所愿求。无不圆满。若不遂意重入道场。既称心已常持莫忘。\n",
              "重显空性品第九\n",
              "尔时世尊说此咒已。为欲利益菩萨摩诃萨人天大众。令得悟解甚深真实第一义故。重明空性而说颂曰。\n",
              "我已于余甚深经　　广说真空微妙法\n",
              "今复于此经王内　　略说空法不思议\n",
              "于诸广大甚深法　　有情无智不能解\n",
              "故我于斯重敷演　　令于空法得开悟\n",
              "大悲哀愍有情故　　以善方便胜因缘\n",
              "我今于此大众中　　演说令彼明空义\n",
              "当知此身如空聚　　六贼依止不相知\n",
              "六尘诸贼别依根　　各不相知亦如是\n",
              "眼根常观于色处　　耳根听声不断绝\n",
              "鼻根恒嗅于香境　　舌根镇尝于美味\n",
              "身根受于轻软触　　意根了法不知厌\n",
              "此等六根随事起　　各于自境生分别\n",
              "识如幻化非真实　　依止根处妄贪求\n",
              "如人奔走空聚中　　六识依根亦如是\n",
              "心遍驰求随处转　　托根缘境了诸事\n",
              "常爱色声香味触　　于法寻思无暂停\n",
              "随缘遍行于六根　　如鸟飞空无障碍\n",
              "藉此诸根作依处　　方能了别于外境\n",
              "此身无知无作者　　体不坚固托缘成\n",
              "皆从虚妄分别生　　譬如机关由业转\n",
              "地水火风共成身　　随彼因缘招异果\n",
              "同在一处相违害　　如四毒蛇居一箧\n",
              "此四大蛇性各异　　虽居一处有升沉\n",
              "或上或下遍于身　　斯等终归于灭法\n",
              "于此四种毒蛇中　　地水二蛇多沉下\n",
              "风火二蛇性轻举　　由此乖违众病生\n",
              "心识依止于此身　　造作种种善恶业\n",
              "当往人天三恶趣　　随其业力受身形\n",
              "遭诸疾病身死后　　大小便利悉盈流\n",
              "脓烂虫蛆不可乐　　弃在尸林如朽木\n",
              "汝等当观法如是　　云何执有我众生\n",
              "一切诸法尽无常　　悉从无明缘力起\n",
              "彼诸大种咸虚妄　　本非实有体无生\n",
              "故说大种性皆空　　知此浮虚非实有\n",
              "无明自性本是无　　藉众缘力和合有\n",
              "于一切时失正慧　　故我说彼为无明\n",
              "行识为缘有名色　　六处及触受随生\n",
              "爱取有缘生老死　　忧悲苦恼恒随逐\n",
              "众苦恶业常缠迫　　生死轮回无息时\n",
              "本来非有体是空　　由不如理生分别\n",
              "我断一切诸烦恼　　常以正智现前行\n",
              "了五蕴宅悉皆空　　求证菩提真实处\n",
              "我开甘露大城门　　示现甘露微妙器\n",
              "既得甘露真实味　　常以甘露施群生\n",
              "我击最胜大法鼓　　我吹最胜大法螺\n",
              "我然最胜大明灯　　我降最胜大法雨\n",
              "降伏烦恼诸怨结　　建立无上大法幢\n",
              "于生死海济群迷　　我当关闭三恶趣\n",
              "烦恼炽火烧众生　　无有救护无依止\n",
              "清凉甘露充足彼　　身心热恼并皆除\n",
              "由是我于无量劫　　恭敬供养诸如来\n",
              "坚持禁戒趣菩提　　求证法身安乐处\n",
              "施他眼耳及手足　　妻子僮仆心无吝\n",
              "财宝七珍庄严具　　随来求者咸供给\n",
              "忍等诸度皆遍修　　十地圆满成正觉\n",
              "故我得称一切智　　无有众生度量者\n",
              "假使三千大千界　　尽此土地生长物\n",
              "所有丛林诸树木　　稻麻竹苇及枝条\n",
              "此等诸物皆伐取　　并悉细末作微尘\n",
              "随处积集量难知　　乃至充满虚空界\n",
              "一切十方诸刹土　　所有三千大千界\n",
              "地土皆悉末为尘　　此微尘量不可数\n",
              "假使一切众生智　　以此智慧与一人\n",
              "如是智者量无边　　容可知彼微尘数\n",
              "牟尼世尊一念智　　令彼智人共度量\n",
              "于多俱胝劫数中　　不能算知其少分\n",
              "时诸大众闻佛说此甚深空性。有无量众生。悉能了达四大五蕴体性俱空。六根六境妄生系缚。愿舍轮回。正修出离。深心庆喜。如说奉持。\n",
              "依空满愿品第十\n",
              "尔时如意宝光耀天女。于大众中。闻说深法。欢喜踊跃。从座而起。偏袒右肩。右膝着地。合掌恭敬而白佛言。世尊。惟愿为说于甚深理修行之法。而说颂言。\n",
              "我问照世界　　两足最胜尊\n",
              "菩萨正行法　　惟愿慈听许\n",
              "佛言善女天　　若有疑惑者\n",
              "随汝意所问　　吾当分别说\n",
              "是时天女请世尊曰。\n",
              "云何诸菩萨　　行菩提正行\n",
              "离生死涅槃　　饶益自他故\n",
              "佛告善女天。依于法界。行菩提法。修平等行。云何。依于法界。行菩提法。修平等行。谓于五蕴。能现法界。法界即是五蕴。五蕴不可说。非五蕴亦不可说。何以故。若法界是五蕴。即是断见。若离五蕴。即是常见。离于二相。不着二边。不可见。过所见。无名无相。是则名为说于法界。善女天。云何五蕴能现法界。如是五蕴不从因缘生。何以故。若从因缘生者。为已生故生。为未生故生。若已生生者。何用因缘。若未生生者。不可得生。何以故。未生诸法即是非有。无名无相。非校量譬喻之所能及。非是因缘之所生故。善女天。譬如鼓声。依木依皮及桴手等故得出声。如是鼓声过去亦空。未来亦空。现在亦空。何以故。是鼓音声不从木生。不从皮生及桴手生。不于三世生。是则不生。若不可生则不可灭。若不可灭无所从来。若无所从来。亦无所去。若无所去。则非常非断。若非常非断。则不一不异。何以故。此若是一则不异法界。若如是者。凡夫之人应见真谛。得于无上安乐涅槃。既不如是。故知不一。若言异者。一切诸佛菩萨行相。即是执着。未得解脱烦恼系缚。即不证于阿耨多罗三藐三菩提。何以故。一切圣人。于行非行。同真实性。是故不异。故知。五蕴非有非无。不从因缘生。非无因缘生。是圣所知非余境故。亦非言说之所能及。无名无相。无因无缘。亦无譬喻。始终寂静。本来自空。是故。五蕴能现法界。善女天。若善男子善女人。欲求阿耨多罗三藐三菩提。异真异俗。难可思量。于凡圣境。体非一异。不舍于俗。不离于真。依于法界。行菩提行。尔时世尊作是语已。时善女天。踊跃欢喜。即从座起。偏袒右肩。右膝着地。合掌恭敬。一心顶礼。而白佛言。世尊如上所说。菩提正行我今当学。是时索诃世界主大梵天王。于大众中。问如意宝光耀善女天曰。此菩提行。难可修行。汝今云何。于菩提行。而得自在。尔时。善女天答梵王曰。大梵王如佛所说。实是甚深一切异生。不解其义。是圣境界微妙难知。若使我今依于此法得安乐住。是实语者。愿令一切五浊恶世无量无数无边众生。皆得金色三十二相。非男非女。坐宝莲花。受无量乐。雨天妙花。诸天音乐不鼓自鸣。一切供养皆悉具足。时善女天说是语已。一切五浊恶世所有众生。皆悉金色。具大人相。非男非女。坐宝莲花受无量乐。犹如他化自在天宫无诸恶道。宝树行列。七宝莲花遍满世界。又雨七宝上妙天花。作天伎乐。如意宝光耀善女天。即转女身作梵天身。时大梵王。问如意宝光耀菩萨言。仁者。如何行菩提行。答言。梵王。若水中月。行菩提行。我亦行菩提行。若梦中行菩提行。我亦行菩提行。若阳焰行菩提行。我亦行菩提行。若谷响行菩提行。我亦行菩提行。时大梵王。闻此说已。白菩萨言。仁依何义而说此语。答言。梵王。无有一法是实相者。但由因缘而得成故。梵王言。若如是者。诸凡夫人。皆悉应得阿耨多罗三藐三菩提。答言。仁以何意而作是说。愚痴人异。智慧人异。菩提异。非菩提异。解脱异。非解脱异。梵王。如是诸法平等无异。于此法界。真如。不一不异。无有中间而可执着。无增无减。梵王。譬如幻师及幻弟子。善解幻术。于四衢道。取诸沙土草木叶等。聚在一处作诸幻术。使人睹见象众马众车兵等众。七宝之聚种种仓库。若有众生愚痴无智。不能思惟。不知幻本。若见若闻。作是思惟。我所见闻象马等众。此是实有。余皆虚妄。于后更不审察思惟。有智之人。则不如是。了于幻本。若见若闻。作如是念。如我所见象马等众。非是真实。唯有幻事。惑人眼目。妄谓象等。及诸仓库。有名无实。如我见闻。不执为实。后时思惟知其虚妄。是故智者了一切法皆无实体。但随世俗如见如闻。表宣其事。思惟谛理。则不如是复由假说。显实义故。梵王。愚痴异生。未得出世圣慧之眼。未知一切诸法。真如不可说故。是诸凡愚。若见若闻。行非行法。如是思惟。便生执着。谓以为实。于第一义。不能了知诸法真如是不可说。是诸圣人。若见若闻。行非行法。随其力能不生执着以为实有。了知一切无实行法。无实非行法。但妄思量行非行相。唯有名字无有实体。是诸圣人随世俗说。为欲令他知真实义如是。梵王。是诸圣人。以圣智见。了法真如不可说故。行非行法亦复如是。令他证知故。说种种世俗名言。时大梵王。问如意宝光耀菩萨言。有几众生。能解如是甚深正法。答言。梵王。有众幻人心心数法。能解如是甚深正法。梵王曰。此幻化人体是非有。此之心数从何而生。答曰。若知法界不有不无。如是众生能解深义。\n",
              "尔时梵王白佛言。世尊。是如意宝光耀菩萨不可思议。通达如是甚深之义。佛言。如是如是梵王。如汝所言。此如意宝光耀。已教汝等发心修学无生忍法。是时大梵天王。与诸梵众。从座而起。偏袒右肩。合掌恭敬。顶礼如意宝光耀菩萨足。作如是言。希有希有。我等今日幸遇大士。得闻正法。\n",
              "尔时。世尊告梵王言。是如意宝光耀。于未来世。当得作佛。号宝焰吉祥藏如来应正遍知明行圆满善逝世间解无上士调御丈夫天人师佛世尊。说是品时。有三千亿菩萨。于阿耨多罗三藐三菩提。得不退转。八千亿天子。无量无数国王臣民。远尘离垢。得法眼净。\n",
              "尔时会中有五十亿苾刍。行菩萨行。欲退菩提心。闻如意宝光耀菩萨说是法时。皆得坚固不可思议。满足上愿。更复发起菩提之心。各自脱衣。供养菩萨。重发无上胜进之心。作如是愿。愿令我等功德善根悉皆不退。回向阿耨多罗三藐三菩提。梵王。是诸苾刍。依此功德。如说修行。过九十大劫。当得解悟出离生死。尔时。世尊即为授记。汝诸苾刍。过三十阿僧祇劫。当得作佛。劫名难胜光王。国名无垢光。同时皆得阿耨多罗三藐三菩提。皆同一号名愿庄严间饰王。十号具足。梵王。是金光明微妙经典。若正闻持有大威力。假使有人于百千大劫。行六波罗蜜无有方便。若有善男子善女人。书写如是金光明经。半月半月专心读诵。是功德聚于前功德百分不及一。乃至算数譬喻所不能及。梵王。是故我今令汝修学。忆念受持为他广说。何以故。我于往昔。行菩萨道时。犹如勇士入于战阵。不惜身命。流通如是微妙经王。受持读诵为他解说。梵王。譬如转轮圣王。若王在世。七宝不灭。王若命终所有七宝自然灭尽。梵王。是金光明微妙经王。若现在世无上法宝悉皆不灭。若无是经随处隐没。是故应当于此经王。专心听闻受持读诵。为他解说。劝令书写。行精进波罗蜜。不惜身命不惮疲劳。功德中胜。我诸弟子。应当如是精勤修学。\n",
              "尔时大梵天王。与无量梵众帝释四王及诸药叉。俱从座起。偏袒右肩。右膝着地。合掌恭敬。而白佛言。世尊。我等皆愿守护流通是金光明微妙经典。及说法师若有诸难。我当除遣令具众善。色力充足。辩才无碍。身意泰然。时会听者皆受安乐。所在国土。若有饥馑怨贼非人为恼害者。我等天众皆为拥护。使其人民安隐丰乐无诸枉横。皆是我等天众之力。若有供养是经典者。我等亦当恭敬供养如佛不异。\n",
              "尔时佛告大梵天王及诸梵众乃至四王诸药叉等。善哉善哉。汝等得闻甚深妙法。复能于此微妙经王。发心拥护。及持经者。当获无边殊胜之福。速成无上正等菩提。时梵王等闻佛语已。欢喜顶受。\n",
              "四天王观察人天品第十一\n",
              "尔时多闻天王。持国天王。增长天王。广目天王。俱从座起。偏袒右肩。右膝着地。合掌向佛礼佛足已白言。世尊。是金光明最胜王经。一切诸佛常念观察。一切菩萨之所恭敬。一切天龙常所供养。及诸天众常生欢喜。一切护世。称扬赞叹。声闻独觉皆共受持。悉能明照诸天宫殿。能与一切众生殊胜安乐。止息地狱饿鬼傍生诸趣苦恼。一切怖畏悉能除殄。所有怨敌寻即退散。饥馑恶时能令丰稔。疾疫病苦皆令蠲愈。一切灾变百千苦恼咸悉消灭。世尊。是金光明最胜王经。能为如是安隐利乐。饶益我等。惟愿世尊。于大众中。广为宣说。我等四王并诸眷属。闻此甘露无上法味。气力充实。增益威光。精进勇猛神通倍胜。世尊。我等四王修行正法。常说正法以法化世。我等令彼天龙药叉健闼婆阿苏罗揭路茶俱槃茶紧那罗莫呼罗伽及诸人王。常以正法而化于世。遮去诸恶。所有鬼神吸人精气无慈悲者。悉令远去。世尊。我等四王与二十八部药叉大将。并与无量百千药叉。以净天眼过于世人。观察拥护此赡部洲。世尊。以此因缘我等诸王名护世者。又复于此洲中。若有国王。被他怨贼常来侵扰。及多饥馑疾疫流行。无量百千灾厄之事。世尊。我等四王。于此金光明最胜王经。恭敬供养。若有苾刍法师。受持读诵。我等四王。共往觉悟劝请其人。时彼法师由我神通觉悟力故。往彼国界。广宣流布是金光明微妙经典。由经力故。令彼无量百千衰恼灾厄之事悉皆除遣。世尊。若诸人王。于其国内。有持是经苾刍法师。至彼国时。当知此经亦至其国。世尊。时彼国王应往法师处。听其所说闻已欢喜。于彼法师恭敬供养。深心拥护令无忧恼。演说此经利益一切。世尊。以是经故我等四王皆共一心护是人王及国人民。令离灾患常得安隐。世尊。若有苾刍苾刍尼邬波索迦邬波斯迦持是经者。时彼人王随其所须供给供养令无乏少。我等四王令彼国主及以国人。悉皆安隐远离灾患。世尊。若有受持读诵是经典者。人王于此供养恭敬尊重赞叹。我等当令彼王于诸王中。恭敬尊重最为第一。诸余国王共所称叹。大众闻已。欢喜受持。\n"
            ]
          },
          {            
            "id": 6,
            "level": 3,
            "title": "第六卷",
            "brief": "",
            "media": "jinguangming.mp3",
            "page": [
              "金光明最胜王经卷第六\n\n",
              "四天王护国品第十二\n",
              "尔时世尊。闻四天王恭敬供养金光明经。及能拥护诸持经者。赞言。善哉善哉。汝等四王。已于过去无量百千万亿佛所。恭敬供养尊重赞叹。植诸善根。修行正法。常说正法。以法化世。汝等长夜于诸众生。常思利益。起大慈心。愿与安乐。以是因缘能令汝等现受胜报。若有人王。恭敬供养此金光明最胜经典。汝等应当勤加守护令得安隐。汝诸四王及余眷属无量无数百千药叉护是经者。即是护持去来现在诸佛正法。汝等四王及余天众并诸药叉与阿苏罗。共斗战时常得胜利。汝等若能护持是经由经力故。能除众苦怨贼饥馑及诸疾疫。是故汝等。若见四众受持读诵此经王者。亦应勤心共加守护为除衰恼施与安乐。\n",
              "尔时四天王。即从座起。偏袒右肩。右膝着地。合掌恭敬。白佛言。世尊。此金光明最胜经王。于未来世。若有国土城邑聚落山林旷野。随所至处。流布之时。若彼国王。于此经典。至心听受称叹供养。并复供给受持是经。四部之众。深心拥护。令离衰恼。以是因缘。我护彼王及诸人众。皆令安隐远离忧苦。增益寿命威德具足。世尊。若彼国王。见于四众受持经者。恭敬守护犹如父母。一切所须悉皆供给。我等四王常为守护。令诸有情无不尊敬。是故我等并与无量药叉诸神。随此经王所流布处。潜身拥护。令无留难。亦当护念听是经人诸国王等。除其衰患悉令安隐。他方怨贼皆使退散。若有人王听是经时。邻国怨敌兴如是念。当具四兵坏彼国土。世尊。以是经王威神力故。是时邻敌更有异怨。而来侵扰于其境界。多诸灾变疫病流行。时王见已。即严四兵发向彼国欲为讨罚。我等尔时当与眷属无量无边药叉诸神。各自隐形为作护助。令彼怨敌自然降伏。尚不敢来至其国界。岂复得有兵戈相罚。\n",
              "尔时。佛告四天王。善哉善哉。汝等四王。乃能拥护如是经典。我于过去百千俱胝那庾多劫。修诸苦行得阿耨多罗三藐三菩提。证一切智。今说是法。若有人王。受持是经恭敬供养者。为消衰患令其安隐。亦复拥护城邑聚落。乃至怨贼悉令退散。亦令一切赡部洲内所有诸王。永无衰恼斗诤之事。四王当知。此赡部洲八万四千城邑聚落。八万四千诸人王等。各于其国。受诸快乐。皆得自在。所有财宝丰足受用不相侵夺。随彼宿因而受其报。不起恶念贪求他国。咸生少欲利乐之心。无有斗战系缚等苦。其土人民自生爱乐。上下和穆。犹如水乳。情相爱重。欢喜游戏。慈悲谦让增长善根。以是因缘此赡部洲安隐丰乐。人民炽盛。大地沃壤。寒暑调和时不乖序。日月星宿。常度无亏。风雨随时。离诸灾横。资产财宝。皆悉丰盈。心无悭鄙。常行慧施具十善业。若人命终多生天上增益天众。大王。若未来世有诸人王听受是经。恭敬供养并受持是经。四部之众尊重称赞。复欲安乐饶益汝等及诸眷属无量百千诸药叉众。是故彼王常当听受是妙经王。由得闻此正法之水。甘露上味。增益汝等身心势力。精进勇猛。福德威光。悉令充满。是诸人王若能至心听受是经。则为广大希有供养。供养于我释迦牟尼应正等觉。若供养我。则是供养过去未来现在百千俱胝那庾多佛。若能供养三世诸佛。则得无量不可思议功德之聚。以是因缘。汝等应当拥护彼王后妃眷属令无衰恼。及宫宅神。常受安乐。功德难思。是诸国土。所有人民。亦受种种五欲之乐。一切恶事皆令消殄。\n",
              "尔时四天王白佛言。世尊于未来世。若有人王。乐听如是金光明经。为欲拥护自身后妃王子。乃至内宫诸婇女等。城邑宫殿皆得第一不可思议最上欢喜寂静安乐。于现世中。王位尊高。自在昌盛。常得增长。复欲摄受无量无边难思福聚。于自国土令无怨敌及诸忧恼灾厄事者。世尊。如是人王。不应放逸令心散乱。当生恭敬至诚殷重。听受如是最胜经王。欲听之时。先当庄严最上宫室王所爱重显敞之处。香水洒地散众名花。安置师子殊胜法座。以诸珍宝而为挍饰。张施种种宝盖幢幡。烧无价香。奏诸音乐。其王尔时当净澡浴以香涂身。着新净衣及诸璎珞。坐小卑座不生高举。舍自在位离诸憍慢。端心正念。听是经王。于法师所。起大师想。复于宫内后妃王子婇女眷属。生慈愍心。喜悦相视。和颜软语。于自身心大喜充遍。作如是念。我今获得难思殊胜广大利益。于此经王。盛兴供养。既敷设已见法师至。当起虔敬渴仰之心。\n",
              "尔时佛告四天王。不应如是不迎法师。时彼人王。应着纯净鲜洁之衣。种种璎珞。以为严饰。自持白盖及以香花。备整军仪盛陈音乐。步出城阙迎彼法师。运想虔恭为吉祥事。四王。以何因缘。令彼人王亲作如是恭敬供养。由彼人王举足下足。步步即是恭敬供养承事尊重百千万亿那庾多诸佛世尊。复得超越如是劫数生死之苦。复于来世如是劫数。当受轮王殊胜尊位。随其步步。亦于现世福德增长。自在为王。感应难思。众所钦重。当于无量百千亿劫人天受用七宝宫殿。所在生处常得为王。增益寿命。言词辩了。人天信受。无所畏惧。有大名称。咸共瞻仰。天上人中受胜妙乐。获大力势有大威德。身相奇妙端严无比。值天人师。遇善知识。成就具足无量福聚。四王当知。彼诸人王。见如是等种种无量。功德利益故。应自往奉迎法师。若一踰缮那。乃至百千踰缮那。于说法师应生佛想。还至城已作如是念。今日释迦牟尼如来应正等觉。入我宫中。受我供养。为我说法。我闻法已。即于阿耨多罗三藐三菩提。不复退转。即是值遇百千万亿那庾多诸佛世尊。我于今日。即是种种广大殊胜上妙乐具。供养过去未来现在诸佛。我于今日。即是永拔琰摩王界地狱饿鬼傍生之苦。便为已种无量百千万亿转轮圣王释梵天主善根种子。当令无量百千万亿众生。出生死苦。得涅槃乐。积集无量无边不可思议福德之聚。后宫眷属及诸人民皆蒙安隐。国土清泰。无诸灾厄。毒害恶人他方怨敌。不来侵扰。远离忧患。四王当知。时彼人王。应作如是尊重正法。亦于受持是妙经典。苾刍苾刍尼邬波索迦邬波斯迦。供养恭敬尊重赞叹。所获善根。先以胜福。施与汝等及诸眷属。彼之人王。有大福德善业因缘。于现世中。得大自在增益威光。吉祥妙相皆悉庄严。一切怨敌能以正法而摧伏之。\n",
              "尔时。四天王白佛言。世尊。若有人王。能作如是恭敬正法听此经王。并于四众持经之人。恭敬供养尊重赞叹。时彼人王。欲为我等生欢喜故。当在一边近于法座。香水洒地。散众名花。安置处所设四王座。我与彼王共听正法。其王所有自利善根。亦以福分。施及我等世尊。时彼人王。请说法者。升座之时。便为我等烧众名香。供养是经。世尊。时彼香烟于一念顷上升虚空。即至我等诸天宫殿。于虚空中。变成香盖。我等天众闻彼妙香。香有金光。照曜我等所居宫殿。乃至梵宫及以帝释。大辩才天。大吉祥天。坚牢地神。正了知大将。二十八部诸药叉神。大自在天。金刚密主。宝贤大将。诃利底母。五百眷属。无热恼池龙王。大海龙王所居之处。世尊如是等众。于自宫殿见彼香烟。一刹那顷变成香盖。闻香芬馥睹色光明。遍至一切诸天神宫。佛告四天王。是香光明。非但至此宫殿。变成香盖放大光明。由彼人王手擎香炉。烧众名香供养经时。其香烟气于一念顷遍至三千大千世界。百亿日月。百亿妙高山王。百亿四洲。于此三千大千世界一切天龙药叉健闼婆阿苏罗揭路茶紧那罗莫呼洛伽宫殿之所。于虚空中。充满而住。种种香烟。变成云盖。其盖金色。普照天宫。如是三千大千世界。所有种种香云香盖。皆是金光明最胜王经威神之力。是诸人王。手持香炉供养经时。种种香气。非但遍此三千大千世界。于一念顷。亦遍十方无量无边恒河沙等。百千万亿诸佛国土。于诸佛上虚空之中。变成香盖。金色普照。亦复如是。时彼诸佛闻此妙香。睹斯云盖及以金色。于十方界恒河沙等诸佛世尊。现神变已。彼诸世尊。悉共观察。异口同音赞法师曰。善哉善哉。汝大丈夫。能广流布如是甚深微妙经典。则为成就无量无边不可思议福德之聚。若有听闻如是经者。所获功德其量甚多。何况书写受持读诵。为他敷演。如说修行。何以故。善男子。若有众生。闻此金光明最胜王经者。即于阿耨多罗三藐三菩提。不复退转。\n",
              "尔时十方有百千俱胝那庾多。无量无数恒河沙等诸佛刹土。彼诸刹土。一切如来异口同音。于法座上。赞彼法师言。善哉善哉。善男子。汝于来世。以精勤力。当修无量百千苦行。具足资粮超诸圣众。出过三界为最胜尊。当坐菩提树王之下。殊胜庄严。能救三千大千世界有缘众生。善能摧伏可畏形仪诸魔军众。觉了诸法最胜清净甚深无上正等菩提。善男子。汝当坐于金刚之座。转于无上诸佛所赞十二妙行甚深法轮。能击无上最大法鼓。能吹无上极妙法螺。能建无上殊胜法幢。能然无上极明法炬。能降无上甘露法雨。能断无量烦恼怨结。能令无量百千万亿那庾多有情。渡于无涯可畏大海。解脱生死无际轮回。值遇无量百千万亿那庾多佛。\n",
              "尔时四天王复白佛言。世尊。是金光明最胜王经。能于未来现在。成就如是无量功德。是故人王。若得闻是微妙经典。即是已于百千万亿无量佛所种诸善根。于彼人王我当护念。复见无量福德利故。我等四王及余眷属无量百千万亿诸神。于自宫殿。见是种种香烟云盖神变之时。我当隐蔽不现其身为听法故。当至是王清净严饰所止宫殿讲法之处。如是乃至梵宫帝释。大辩才天。大吉祥天。坚牢地神。正了知神大将。二十八部诸药叉神。大自在天。金刚密主。宝贤大将诃利底母五百眷属。无热恼池龙王。大海龙王无量百千万亿那庾多诸天药叉。如是等众。为听法故。皆不现身。至彼人王殊胜宫殿庄严高座说法之所。世尊。我等四王及余眷属药叉诸神。皆当一心共彼人王。为善知识。因是无上大法施主。以甘露味。充足于我。是故我等拥护是王。除其衰患。令得安隐。及其宫殿城邑国土。诸恶灾变悉令消灭。尔时四天王俱共合掌白佛言。世尊。若有人王于其国土。虽有此经未常流布。心生舍离。不乐听闻。亦不供养尊重赞叹。见四部众持经之人。亦复不能尊重供养。遂令我等及余眷属无量诸天。不得闻此甚深妙法。背甘露味。失正法流。无有威光及以势力。增长恶趣损减人天。坠生死河。乖涅槃路。世尊。我等四王并诸眷属。及药叉等见如斯事。舍其国土。无拥护心。非但我等舍弃是王。亦有无量守护国土诸大善神悉皆舍去。既舍离已。其国当有种种灾祸。丧失国位。一切人众皆无善心惟有系缚。杀害嗔诤互相谗谄抂及无辜。疾疫流行。彗星数出。两日并现。博蚀无恒。黑白二虹。表不祥相。星流地动。井内发声。暴雨恶风。不依时节。常遭饥馑。苗实不成。多有他方怨贼侵掠。国内人民。受诸苦恼。土地无有可乐之处。世尊。我等四王。及与无量百千天神。并护国土诸旧善神。远离去时。生如是等无量百千灾怪恶事。世尊。若有人王。欲护国土常受快乐。欲令众生咸蒙安隐。欲得摧伏一切外敌。于自国境。永得昌盛。欲令正教流布世间。苦恼恶法皆除灭者。世尊。是诸国主必当听受是妙经王。亦应恭敬供养读诵受持经者。我等及余无量天众。以是听法善根威力。得服无上甘露法味。增益我等所有眷属。并余天神皆得胜利。何以故。以是人王至心听受是经典故。世尊。如大梵天。于诸有情常为宣说世出世论。帝释复说种种诸论。五通神仙。亦说诸论。世尊。梵天帝释五通仙人。虽有百千俱胝那庾多无量诸论。然佛世尊慈悲哀愍。为人天众说金光明微妙经典。比前所说。胜彼百千俱胝那庾多倍不可为喻。何以故。由此能令诸赡部洲所有王等正法化世。能与众生安乐之事。为护自身及诸眷属令无苦恼。又无他方怨贼侵害。所有诸恶悉皆远去。亦令国土灾厄屏除。化以正法无有诤讼。是故人王各于国土。当然法炬明照无边。增益天众并诸眷属。世尊。我等四王无量天神药叉之众。赡部洲内所有天神。以是因缘。得服无上甘露法味。获大威德势力光明。无不具足。一切众生皆得安隐。复于来世无量百千不可思议那庾多劫。常受快乐。复得值遇无量诸佛种诸善根。然后证得阿耨多罗三藐三菩提。如是无量无边胜利。皆是如来应正等觉。以大慈悲过诸梵众。以大智慧逾于帝释。修诸苦行胜五通仙。百千万亿那庾多倍。不可称计。为诸众生。演说如是微妙经典。令赡部洲一切国主及诸人众。明了世间所有法式。治国化人。劝导之事。由此经王流通力故。普得安乐。此等福利。皆是释迦大师。于此经典。广为流通慈悲力故。世尊。以是因缘诸人王等。皆应受持供养恭敬尊重赞叹此妙经王。何以故。以如是等不可思议殊胜功德。利益一切。是故名曰最胜经王。\n",
              "尔时。世尊复告四天王。汝等四王及余眷属。无量百千俱胝那庾多诸天大众。见彼人王。若能至心听是经典。供养恭敬尊重赞叹者。应当拥护除其衰患。能令汝等亦受安乐若四部众。能广流布是经王者。于人天中。广作佛事。普能利益无量众生。如是之人。汝等四王。常当拥护。如是四众。勿使他缘共相侵扰。令彼身心寂静安乐。于此经王。广宣流布。令不断绝。利益有情。尽未来际。\n",
              "尔时多闻天王。从座而起白佛言。世尊。我有如意宝珠陀罗尼法。若有众生。乐受持者。功德无量。我常拥护令彼众生离苦得乐。能成福智二种资粮。欲受持者先当诵此护身之咒。即说咒曰。\n",
              "南谟薜室啰末拏也莫诃曷啰阇也　怛侄他　啰啰啰啰　矩怒矩怒　区怒区怒　寠怒寠怒　飒嚩飒嚩羯啰　羯啰莫诃毗羯喇么　莫诃毗羯喇么　莫诃曷啰社　曷[口*洛]叉曷[口*洛]叉　睹漫(自称己名)　萨婆萨埵难者　莎诃。\n",
              "世尊诵此咒者。当以白线咒之七遍。一遍一结系之肘后。其事必成。应取诸香。所谓安息栴檀龙脑苏合多揭罗薰陆。皆须等分和合一处。手执香炉烧香供养。清净澡浴着鲜洁衣。于一静室可诵神咒。\n",
              "请我薜室啰末拏天王。即说咒曰。\n",
              "南谟薜室啰末拏(引)也。\n",
              "南谟檀那[馬*犬]也　檀泥说啰(引)也　阿揭扯　阿钵[口*賴]弭哆　檀泥说啰　钵啰么　迦留尼迦　萨婆萨埵　呬哆振哆　么么(已名)檀那末奴钵喇拽扯　碎阎摩揭扯　莎诃。\n",
              "此咒诵满一七遍已。次诵本咒。欲诵咒时。先当称名敬礼三宝及薜室罗末拏天王。能施财物。令诸众生所求愿满。悉能成就与其安乐。如是礼已。次诵薜室罗末拏天王。如意末尼宝心神咒。能施众生随意安乐。尔时多闻天王。即于佛前说如意末尼宝心咒曰。\n",
              "南谟曷喇怛娜　怛喇夜野(引)南谟薜室啰末拏(引)也。\n",
              "莫诃啰阇(引)也　怛侄他　四弭四弭　苏母苏母　栴茶栴茶　折啰折啰　萨啰萨啰羯啰羯啰　枳哩枳哩　矩噜矩噜　母噜母噜　主噜主噜　娑大也额贪　我名某甲　昵店頞他　达达睹莎诃　南谟薜室啰末拏也莎诃檀那[馬*犬]也莎诃　曼奴喇他钵唎脯喇迦(引)也莎诃。\n",
              "受持咒时。先诵千遍。然后于净室中。瞿摩涂地。作小坛场。随时饮食。一心供养。常然妙香令烟不绝。诵前心咒昼夜系心。惟自耳闻勿令他解。时有薜室啰末拏王子名禅腻师。现童子形来至其所。问言。何故须唤我父。即可报言。我为供养三宝。事须财物愿当施与。时禅腻师。闻是语已。即还父所。白其父言。今有善人。发至诚心供养三宝。少乏财物为斯请召。其父报曰。汝可速去日日与彼一百迦利沙波拏(此是根本梵音惟目贝齿而随方不定，或是贝齿，或是金银铜铁等钱，然摩揭陀现今通用一迦利沙波拏，有一千六百贝齿总数，可以准知若准物直随处不定，若人持咒得成就者获物之时自知其数。有本云，每日与一百陈那罗即金钱也，乃至尽形日日常得西方求者多有神验，除不至心也)。\n",
              "其持咒者见是相已。知事得成。当须独处净室。烧香而卧。可于床边置一香箧。每至天晓观其箧中获所求物。每得物时当日即须供养三宝。香花饮食兼施贫乏。皆令罄尽不得停留。于诸有情起慈悲念。勿生嗔诳谄害之心。若起嗔者即失神验。常可护心勿令嗔恚。又持此咒者。于每日中忆我多闻天王。及男女眷属称扬赞叹。恒以十善共相资助。令彼天等福力增明。众善普臻。证菩提处。彼诸天众见是事已。皆大欢喜。共来拥卫持咒之人。又持咒者。寿命长远。经无量岁。永离三涂。常无灾厄。亦令获得如意宝珠及以伏藏。神通自在。所愿皆成。若求官荣。无不称意。亦解一切禽兽之语。\n",
              "世尊。若持咒时。欲得见我自身现者。可于月八日或十五日。于白叠上画佛形像。当用木胶杂彩。庄饰其画像人为受八戒。于佛左边。作吉祥天女像。于佛右边作我多闻天像。并画男女眷属之类。安置座处咸令如法。布列花彩烧众名香。然灯续明昼夜无歇。上妙饮食种种珍奇。发殷重心。随时供养。受持神咒。不得轻心。请召我时应诵此咒。\n",
              "南谟室利健那也　勃陀(引)也　南谟薜室啰末拏也　药叉啰阇(引)也　莫诃啰阇阿地啰阇也　南么室唎耶裔　莫诃提弊(引)裔　怛侄他　怛啰怛啰　咄噜咄噜　末啰末啰　窣率吐窣率吐　汉娜汉娜　末尼羯诺迦　跋折啰薜琉璃也　目底迦楞讫[口*栗]哆　设唎啰裔　蒲(引)萨婆萨埵呬哆迦摩薜室啰末拏　室唎夜提鼻　跋[口*臘]婆也　医呬医呬磨毗蓝婆　瞿[口*栗]拏瞿[口*栗]拏[袖-由+未](麻八反)喇娑[袖-由+未]喇娑　达[馬*犬]呬么么　阿目迦那末写(自称己名)远哩设那迦末写达哩设南　么么末那　钵喇曷啰大也　莎诃。\n",
              "世尊。我若见此诵咒之人。复见如是盛兴供养。即生慈爱欢喜之心。我即变身。作小儿形。或作老人苾刍之像。手持如意末尼宝珠。并持金囊。入道场内。身现恭敬。口称佛名。语持咒者曰。随汝所求皆令如愿。或隐林薮。或造宝珠。或欲众人爱宠。或求金银等物。欲持诸咒。皆令有验。或欲神通寿命长远。及胜妙乐无不称心。我今且说如是之事。若更求余皆随所愿悉得成就。宝藏无尽功德无穷。假使日月坠堕于地。或可大地有时移转。我此实语终不虚然。常得安隐随心快乐。世尊。若有人能受持读诵是经王者。诵此咒时。不假疲劳。法速成就。世尊。我今为彼贫穷困厄苦恼众生。说此神咒令获大利。皆得富乐自在无患。乃至尽形我当拥护。随逐是人为除灾厄。亦复令此持金光明最胜王经流通之者。及持咒人。于百步内光明照烛。我之所有千药叉神亦常侍卫。随欲驱使无不遂心。我说实言无有虚诳。惟佛证知。时多闻天王。说此咒已。佛言。善哉天王。汝能破裂一切众生贫穷苦网。令得富乐。说是神咒。复令此经广行于世。时四天王俱从座起。偏袒一肩。顶礼双足。右膝着地。合掌恭敬。以妙伽他。赞佛功德。\n",
              "佛面犹如净满月　　亦如千日放光明\n",
              "目净修广若青莲　　齿白齐密犹珂雪\n",
              "佛德无边如大海　　无限妙宝积其中\n",
              "智慧德水镇恒盈　　百千胜定咸充满\n",
              "足下轮相皆严饰　　毂辋千辐悉齐平\n",
              "手足鞔网遍庄严　　犹如鹅王相具足\n",
              "佛身光曜等金山　　清净殊特无伦匹\n",
              "亦如妙高功德满　　故我稽首佛山王\n",
              "相好如空不可测　　逾于千月放光明\n",
              "皆如焰幻不思议　　故我稽首心无著\n",
              "尔时四天王赞叹佛已世尊亦以伽他而答之曰。\n",
              "此金光明最胜经　　无上十力之所说\n",
              "汝等四王常拥护　　应生勇猛不退心\n",
              "此妙经宝极甚深　　能与一切有情乐\n",
              "由彼有情安乐故　　常得流通赡部洲\n",
              "于此大千世界中　　所有一切有情类\n",
              "饿鬼傍生及地狱　　如是苦趣悉皆除\n",
              "住此南洲诸国王　　及余一切有情类\n",
              "由经威力常欢喜　　皆蒙拥护得安宁\n",
              "亦使此中诸有情　　除众病苦无贼盗\n",
              "赖此国土弘经故　　安隐丰乐无违恼\n",
              "若人听受此经王　　欲求尊贵及财利\n",
              "国土丰乐无违诤　　随心所愿悉皆从\n",
              "能令他方贼退散　　于自国界常安隐\n",
              "由此最胜经王力　　离诸苦恼无忧怖\n",
              "如宝树王在宅内　　能生一切诸乐具\n",
              "最胜经王亦复然　　能与人王胜功德\n",
              "譬如澄洁清冷水　　能除饥渴诸热恼\n",
              "最胜经王亦复然　　令乐福者心满足\n",
              "如人室有妙宝箧　　随所受用悉从心\n",
              "最胜经王亦复然　　福德随心无所乏\n",
              "汝等天主及天众　　应当供养此经王\n",
              "若能依教奉持经　　智慧威神皆具足\n",
              "现法十方一切佛　　咸共护念此经王\n",
              "见有读诵及受持　　称叹善哉甚希有\n",
              "若有人能听此经　　身心踊跃生欢喜\n",
              "常有百千药叉众　　随所住处护斯人\n",
              "于此世界诸天众　　其数无量不思议\n",
              "悉共听受此经王　　欢喜护持无退转\n",
              "若人听受此经王　　威德勇猛常自在\n",
              "增益一切人天众　　令离衰恼益光明\n",
              "尔时四天王闻是颂已。欢喜踊跃。白佛言。世尊。我从昔来未曾得闻如是甚深微妙之法。心生悲喜。涕泪交流。举身战动。证不思议希有之事。以天曼陀罗花摩诃曼陀罗花。而散佛上。作是殊胜供养佛已。白佛言。世尊。我等四王各有五百药叉眷属。常当处处拥护是经及说法师。以智光明。而为助卫。若于此经。所有句义。忘失之处。我皆令彼忆念不忘。并与陀罗尼殊胜法门。令得具足。复欲令此最胜经王所在之处。为诸众生。广宣流布。不速隐没。尔时世尊。于大众中。说是法时。无量众生。皆得大智聪睿辩才。摄受无量福德之聚。离诸忧恼。发喜乐心。善明众论。登出离道。不复退转。速证菩提。\n"
            ]
          },
          {            
            "id": 7,
            "level": 3,
            "title": "第七卷",
            "brief": "",
            "media": "jinguangming.mp3",
            "page": [
              "金光明最胜王经卷第七\n\n",
              "无染着陀罗尼品第十三\n",
              "尔时世尊。告具寿舍利子。今有法门。名无染着陀罗尼。是诸菩萨所修行法。过去菩萨之所受持。是菩萨母。说是语已。具寿舍利子。白佛言。世尊。陀罗尼者。是何句义。世尊。陀罗尼者。非方处。非非方处。作是语已。佛告舍利子。善哉善哉。舍利子。汝于大乘。已能发起。信解大乘。尊重大乘。如汝所说。陀罗尼者。非方处。非非方处。非法非非法。非过去非未来非现在非事非非事。非缘非非缘。非行非非行。无有法生亦无法灭。然为利益诸菩萨故。作如是说。于此陀罗尼功用。正道理趣势力安立。即是诸佛功德。诸佛禁戒。诸佛所学。诸佛秘意。诸佛生处。故名无染着陀罗尼最妙法门。作是语已。舍利子白佛言。世尊。惟愿善逝。为我说此陀罗尼法。若诸菩萨能安住者。于无上菩提。不复退转。成就正愿。得无所依。自性辩才。获希有事。安住圣道。皆由得此陀罗尼故。佛告舍利子。善哉善哉。如是如是。如汝所说。若有菩萨。得此陀罗尼者。应知。是人与佛无异。若有供养尊重承事供给此菩萨者。应知。即是供养于佛。舍利子。若有余人。闻此陀罗尼。受持读诵生信解者。亦应如是恭敬供养。与佛无异。以是因缘获无上果。尔时世尊。即为演说陀罗尼曰。\n",
              "怛侄他　删陀喇儞　嗢多喇儞　苏三钵啰底瑟耻哆　苏那么　苏钵喇底瑟耻哆鼻逝也　跋罗　萨底也　钵喇底慎若　苏阿　嚧诃　慎若那末底　嗢波弹儞　阿伐那末底　阿毗师弹儞　阿鞞毗耶诃啰　输婆　伐底　苏尼室唎多(引)薄虎郡社(引)阿毗婆[馬*犬](引)莎诃。\n",
              "佛告舍利子。此无染着陀罗尼句。若有菩萨。能善安住能正受持者。当知。是人若于一劫若百劫若千劫若百千劫。所发正愿。无有穷尽。身亦不被刀杖毒药水火猛兽之所损害。何以故。舍利子。此无染着陀罗尼。是过去诸佛母。未来诸佛母。现在诸佛母。舍利子。若复有人以十阿僧企耶三千大千世界满中七宝。奉施诸佛。及以上妙衣服饮食。种种供养经无数劫。若复有人。于此陀罗尼。乃至一句能受持者。所生之福。倍多于彼。何以故。舍利子。此无染着陀罗尼甚深法门。是诸佛母故。时具寿舍利子及诸大众。闻是法已皆大欢喜。咸愿受持。\n",
              "如意宝珠品第十四\n",
              "尔时世尊。于大众中。告阿难陀曰。汝等当知有陀罗尼。名如意宝珠。远离一切灾厄。亦能遮止诸恶雷电。过去如来应正等觉所共宣说。我于今时。于此经中。亦为汝等大众宣说。能于人天。为大利益。哀愍世间。拥护一切。令得安乐。时诸大众及阿难陀。闻佛语已。各各至诚。瞻仰世尊。听受神咒。佛言。汝等谛听。于此东方有光明电王名阿揭多。南方有光明电王名设羝噜。西方有光明电王名主多光。北方有光明电王名苏多末尼。若有善男子善女人。得闻如是电王名字。及知方处者。此人即便远离一切怖畏之事。及诸灾横悉皆消殄若于住处书此四方电王名者。于所住处无雷电怖。亦无灾厄及诸障恼。非时抂死悉皆远离。尔时世尊即说咒曰。\n",
              "怛侄他　儞弭　儞弭　儞弭　尼民达哩　窒哩卢迦　卢羯儞　窒哩输攞波儞　曷[口*洛]叉　曷[口*洛]叉。\n",
              "我某甲及此住处一切恐怖所有苦恼雷电霹雳乃至抂死悉皆远离莎诃。\n",
              "尔时观自在菩萨摩诃萨。在大众中。即从座起偏袒右肩。合掌恭敬。白佛言。世尊。我今亦于佛前。略说如意宝珠神咒。于诸人天为大利益。哀愍世间。拥护一切。令得安乐。有大威力。所求如意。即说咒曰。\n",
              "怛侄他　喝帝　毗喝帝　儞喝帝　钵喇窒体鸡　钵喇底(丁履反)蜜窒囇　戍提　目羝毗末丽　钵喇婆莎(苏活反)囇　安茶(入声)囇般茶囇(平声)　税帝　般茶啰婆死儞　喝囇羯茶(引)囇　劫毕丽　冰揭罗恶绮　达地目企　曷[口*洛]叉　曷[口*洛]叉。\n",
              "我某甲。及此住处。一切恐怖所有苦恼。乃至抂死。悉皆远离。愿我莫见罪恶之事。常蒙圣观自在菩萨大悲威光之所护念。莎诃。\n",
              "尔时。执金刚秘密主菩萨。即从座起。合掌恭敬。白佛言。世尊。我今亦说陀罗尼咒。名曰无胜。于诸人天。为大利益。哀愍世间。拥护一切。有大威力。所求如愿。即说咒曰。\n",
              "怛侄他　母儞母儞　母尼囇　末底末底　苏末底　莫诃末底　呵呵呵　磨婆　以那悉底帝(引)　波跛　跋折攞波儞　恶甜(火含反)侄[口*栗]茶(上)莎诃。\n",
              "世尊。我此神咒。名曰无胜拥护。若有男女。一心受持。书写读诵。忆念不忘。我于昼夜。常护是人。于一切恐怖乃至抂死。悉皆远离。\n",
              "尔时索诃世界主梵天王。即从座起。合掌恭敬白佛言。世尊。我亦有陀罗尼微妙法门。于诸人天为大利益。哀愍世间。拥护一切。有大威力。所求如愿。即说咒曰。\n",
              "怛侄他　醯哩　弭哩　地哩　莎诃　跋啰甜魔布囇　跋啰甜么末泥　跋啰甜么揭鞞　补涩跛僧悉怛囇　莎诃。\n",
              "世尊我此神咒。名曰梵治。悉能拥护持是咒者。令离忧恼及诸罪业。乃至抂死悉皆远离。\n",
              "尔时帝释天主。即从座起。合掌恭敬白佛言。世尊。我亦有陀罗尼。名跋折罗扇儞。是大明咒。能除一切恐怖厄难。乃至抂死。悉皆远离。拔苦与乐。利益人天。即说咒曰。\n",
              "怛侄他　毗儞　婆喇儞　畔陀么弹滞磨腻儞[打-丁+致]　尔瞿哩　健陀哩　旃茶哩　摩登耆(上)卜羯死　萨啰跋[口*束*頁]鞞(去)　呬娜末低　答么　嗢多喇儞　莫呼喇儞　达喇儞　计斫羯啰婆抧　舍伐哩　奢伐哩　莎诃。\n",
              "尔时多闻天王。持国天王。增长天王。广目天王。俱从座起。合掌恭敬白佛言。世尊。我今亦有神咒。名施一切众生无畏。于诸苦恼。常为拥护。令得安乐。增益寿命。无诸患苦。乃至抂死。悉皆远离。即说咒曰。\n",
              "怛侄他补涩闭　苏补涩闭　度么钵喇呵囇　阿囄耶钵喇设悉帝　扇帝涅　目帝忙揭例窣睹帝　悉哆鼻帝　莎诃。\n",
              "尔时复有诸大龙王。所谓末那斯龙王。电光龙王。无热池龙王。电舌龙王。妙光龙王。俱从座起。合掌恭敬白佛言。世尊。我亦有如意宝珠陀罗尼。能遮恶电除诸恐怖。能于人天为大利益。哀愍世间。拥护一切。有大威力。所求如愿。乃至抂死悉皆远离。一切毒药皆令止息。一切造作蛊道咒术。不吉祥事悉令除灭。我今以此神咒奉献世尊。惟愿哀愍慈悲纳受。当令我等离此龙趣永舍悭贪。何以故。由此悭贪于生死中受诸苦恼。我等愿断悭贪种子。即说咒曰。\n",
              "怛侄他　阿折囇　阿末囇　阿蜜[口*栗]谛　恶叉裔　阿弊裔　奔尼钵唎耶栗谛　萨婆波跛　钵唎苫摩尼裔　莎诃　阿离裔般豆　苏波尼裔莎诃。\n",
              "世尊。若有善男子善女人。口中说此陀罗尼。明咒。或书经卷。受持读诵。恭敬供养者。终无雷电霹雳及诸恐怖苦恼忧患。乃至抂死悉皆远离。所有毒药蛊魅厌祷。害人虎狼师子毒蛇之类。乃至蚊虻悉不为害。\n",
              "尔时世尊普告大众。善哉善哉。此等神咒皆有大力。能随众生心所求事。悉令圆满。为大利益。除不至心。汝等勿疑。时诸大众闻佛语已欢喜信受。\n",
              "大辩才天女品第十五之一\n",
              "尔时大辩才天女。于大众中。即从座起。顶礼佛足白佛言。世尊。若有法师。说是金光明最胜王经者。我当益其智慧。具足庄严言说之辩。若彼法师于此经中文字句义。所有忘失皆令忆持能善开悟。复与陀罗尼总持无碍。又此金光明最胜王经。为彼有情已于百千佛所。种诸善根常受持者。于赡部洲。广行流布。不速隐没。复令无量有情闻是经典。皆得不可思议捷利辩才。无尽大慧。善解众论及诸伎术。能出生死。速趣无上正等菩提。于现世中。增益寿命。资身之具悉令圆满。世尊。我当为彼持经法师及余有情。于此经典乐听闻者。说其咒药洗浴之法。彼人所有恶星灾变与初生时星属相违。疫病之苦斗诤战阵。恶梦鬼神蛊毒厌魅咒术起尸。如是诸恶为障难者。悉令除灭。诸有智者。应作如是洗浴之法。当取香药三十二味。所谓。\n",
              "菖蒲(跋者)牛黄(瞿卢折娜)苜蓿香(塞毕力迦)麝香(莫迦婆伽)雄黄(末奈眵罗)合昏树(尸利洒)白及(因达啰喝悉哆)芎藭(阇莫迦)狗杞根(苫弭)松脂(室利薜瑟得迦)桂皮(咄者)香附子(目窣哆)沉香(恶揭噜)栴檀(栴檀娜)零凌香(多揭罗)丁子(索瞿者)郁金(茶矩么)婆律膏(揭罗娑)苇香(捺剌柁)竹黄(鹘路战娜)细豆蔻(苏泣迷罗)甘松(苦弭哆)藿香(钵怛罗)茅根香(嗢尸罗)叱脂(萨洛计)艾纳(世黎也)安息香(窭具攞)芥子(萨利杀跛)马芹(叶婆儞)龙花须(那伽鸡萨罗)白胶(萨折罗婆)青木(矩瑟侘)皆等分。\n",
              "以布洒星日。一处捣筛。取其香末。当以此咒咒一百八遍。咒曰。\n",
              "怛侄他　苏讫栗帝　讫栗帝讫栗帝劫摩怛里　缮怒羯啰滞　郝羯喇滞　因达啰阇利腻　铄羯[口*闌]滞　钵设侄囇　阿伐底羯细　计娜矩睹矩睹　脚迦鼻囇　劫鼻囇劫鼻囇劫毗啰末底(丁里反)　尸罗末底那底度啰末底哩　波伐雉畔稚囇　室囇室囇萨底悉体羝莎诃。\n",
              "若乐如法洗浴时　　应作坛场方八肘\n",
              "可于寂静安隐处　　念所求事不离心\n",
              "应涂牛粪作其坛　　于上普散诸花彩\n",
              "当以净洁金银器　　盛满美味并乳蜜\n",
              "于彼坛场四门所　　四人守护法如常\n",
              "令四童子好严身　　各于一角持瓶水\n",
              "于此常烧安息香　　五音之乐声不绝\n",
              "幡盖庄严悬缯彩　　安在坛场之四边\n",
              "复于场内置明镜　　利刀兼箭各四枚\n",
              "于坛中心埋大盆　　应以漏版安其上\n",
              "用前香末以和汤　　亦复安在于坛内\n",
              "既作如斯布置已　　然后诵咒结其坛\n",
              "结界咒曰。\n",
              "怛侄他　頞喇计　娜也泥(去)　呬囇弭囇只囇　企企囇莎诃。\n",
              "如是结界已　　方入于坛内\n",
              "咒水三七遍　　散洒于四方\n",
              "次可咒香汤　　满一百八遍\n",
              "四边安幔障　　然后洗浴身\n",
              "咒水咒汤咒曰。\n",
              "怛侄他(一)索揭智(贞励反下同二)毗揭智(三)毗揭荼伐底(四)莎诃(五)。\n",
              "若洗浴讫。其洗浴汤及坛场中供养饮食。弃河池内。余皆收摄。如是浴已。方着净衣。既出坛场。入净室内。咒师教其发弘誓愿。永断众恶常修诸善。于诸有情兴大悲心。以是因缘。当获无量随心福报。复说颂曰。\n",
              "若有病苦诸众生　　种种方药治不差\n",
              "若依如是洗浴法　　并复读诵斯经典\n",
              "常于日夜念不散　　专想殷勤生信心\n",
              "所有患苦尽消除　　解脱贫穷足财宝\n",
              "四方星辰及日月　　威神拥护得延年\n",
              "吉祥安隐福德增　　灾变厄难皆除遣\n",
              "次诵护身咒三七遍。咒曰。\n",
              "怛侄他　三谜　毗三谜　莎诃　索揭滞毗揭滞　莎诃　毗揭茶(亭耶反)伐底　莎诃娑揭啰　三步多也莎诃　塞建陀　摩多也莎诃　尼攞建佗也　莎诃　阿钵啰市哆　毗[口*梨]耶也　莎诃　呬摩槃哆　三步多也　莎诃　阿儞蜜攞　薄怛啰也　莎诃　南谟薄伽伐都　跋啰甜摩写莎诃　南谟萨啰酸(苏活)底　莫诃提鼻裔莎诃　悉甸睹漫(此云成就我某甲)曼怛啰钵拖莎诃　怛喇睹仳侄哆　跋啰甜摩奴末睹　莎诃。\n",
              "尔时大辩才天女。说洗浴法坛场咒已。前礼佛足白佛言。世尊。若有苾刍苾刍尼。邬波索迦。邬波斯迦。受持读诵书写流布是妙经王。如说行者。若在城邑聚落旷野山林僧尼住处。我为是人。将诸眷属。作天伎乐。来诣其所。而为拥护。除诸病苦。流星变怪。疫疾斗诤王。法所拘。恶梦恶神为障碍者。蛊道厌术。悉皆除殄。饶益是等持经之人。苾刍等众及诸听者。皆令速渡生死大海。不退菩提。\n",
              "尔时世尊闻是说已。赞辩才天女言。善哉善哉。天女。汝能安乐利益无量无边有情。说此神咒及以香水坛场法式。果报难思。汝当拥护最胜经王。勿令隐没常得流通。尔时大辩才天女。礼佛足已还复本座。\n",
              "尔时法师授记憍陈如婆罗门。承佛威力于大众前。赞请辩才天女曰。\n",
              "聪明勇进辩才天　　人天供养悉应受\n",
              "名闻世间遍充满　　能与一切众生愿\n",
              "依高山顶胜住处　　葺茅为室在中居\n",
              "恒结软草以为衣　　在处常翘于一足\n",
              "诸天大众皆来集　　咸同一心申赞请\n",
              "惟愿智慧辩才天　　以妙言词施一切\n",
              "尔时辩才天女。即便受请为说咒曰。\n",
              "怛侄他慕囇只囇　阿伐帝(贞励)阿伐吒伐底(丁里下同)馨遇[口*(隸-木+士)]名具[口*(隸-木+士)]　名具罗伐底　鸯具师　末唎只三末底　毗三末底恶近(入)　唎莫近唎怛啰只　怛啰者伐　底质质哩室里蜜里　末难地　昙(去)末唎只　八啰拏毕唎裔　卢迦逝瑟跇(丑世反)　卢迦失囇瑟耻　卢迦毕唎裔　悉驮跋唎帝　毗么目企(轻利反)输只折唎　阿钵唎底喝帝　阿钵喇底喝哆勃地　南母只　南母只　莫诃提鼻钵喇底近(入)唎昏(火恨)拏(上)南摩塞迦啰　我某甲勃地　达哩奢呬　勃地　阿钵喇底喝哆　婆(上)跋睹　匝婆谜毗输侄睹　舍悉怛啰输路迦　曼怛啰毕得迦　迦婢耶地数　怛侄他　莫诃钵喇婆鼻　呬里蜜里呬里蜜里　毗折喇睹谜勃地　我某甲勃地输提　薄伽伐点　提毗焰　萨罗酸(苏活)点(丁焰反)羯啰(鲁家)滞鸡由囇鸡由啰末底　呬里蜜里呬里蜜里　阿婆诃耶弭　莫诃提鼻勃陀萨帝娜　达摩萨帝娜　僧伽萨帝娜因达啰萨帝娜　跋喽拏萨帝娜　裔芦鸡萨底婆地娜　羝钐(引)萨帝娜　萨底伐者泥娜阿婆诃耶弭　莫诃提鼻　呬哩蜜哩呬哩蜜哩　毗折喇睹　我某甲勃地　南谟薄伽伐底(丁利反)莫诃提鼻　萨啰酸底　悉甸睹　曼怛啰钵陀弥　莎诃。\n",
              "尔时辩才天女。说是咒已。告婆罗门言。善哉大士。能为众生。求妙辩才及诸珍宝神通智慧。广利一切。速证菩提。如是应知。受持法式。即说颂曰。\n",
              "先可诵此陀罗尼　　令使纯熟无谬失\n",
              "归敬三宝诸天众　　请求加护愿随心\n",
              "敬礼诸佛及法宝　　菩萨独觉声闻众\n",
              "次礼梵王并帝释　　及护世者四天王\n",
              "一切常修梵行人　　悉可至诚殷重敬\n",
              "可于寂静兰若处　　大声诵前咒赞法\n",
              "应在佛像天龙前　　随其所有修供养\n",
              "于彼一切众生类　　发起慈悲哀愍心\n",
              "世尊妙相紫金身　　系想正念心无乱\n",
              "世尊护念说教法　　随彼根机令习定\n",
              "于其句义善思惟　　复依空性而修习\n",
              "应在世尊形像前　　一心正念而安坐\n",
              "即得妙智三摩地　　并获最胜陀罗尼\n",
              "如来金口演说法　　妙响调伏诸人天\n",
              "舌相随缘现希有　　广长能覆三千界\n",
              "如是诸佛妙音声　　至诚忆念心无畏\n",
              "诸佛皆由发弘愿　　得此舌相不思议\n",
              "宣说诸法皆非有　　譬如虚空无所著\n",
              "诸佛音声及舌相　　系念思量愿圆满\n",
              "若见供养辩才天　　或见弟子随师教\n",
              "授此秘法令修学　　尊重随心皆得成\n",
              "若人欲得最上智　　应当一心持此法\n",
              "增长福智诸功德　　必定成就勿生疑\n",
              "若求财者得多财　　求名称者获名称\n",
              "求出离者得解脱　　必定成就勿生疑\n",
              "无量无边诸功德　　随其内心之所愿\n",
              "若能如是依行者　　必得成就勿生疑\n",
              "当于净处着净衣　　应作坛场随大小\n",
              "以四净瓶盛美味　　香花供养可随时\n",
              "悬诸缯彩并幡盖　　涂香末香遍严饰\n",
              "供养佛及辩才天　　求见天身皆遂愿\n",
              "应三七日诵前咒　　可对大辩天神前\n",
              "若其不见此天神　　应更用心经九日\n",
              "于后夜中犹不见　　更求清净胜妙处\n",
              "如法应画辩才天　　供养诵持心无舍\n",
              "昼夜不生于懈怠　　自利利他无穷尽\n",
              "所获果报施群生　　于所求愿皆成就\n",
              "若不遂意经三月　　六月九月或一年\n",
              "殷勤求请心不移　　天眼他心皆悉得\n",
              "尔时憍陈如婆罗门。闻是说已。欢喜踊跃叹未曾有。告诸大众作如是言。汝等人天一切大众。如是当知。皆一心听。我今更欲依世谛法赞彼胜妙辩才天女。即说颂曰。\n",
              "敬礼天女那罗延　　于世界中得自在\n",
              "我今赞叹彼尊者　　皆如往昔仙人说\n",
              "吉祥成就心安隐　　聪明惭愧有名闻\n",
              "为母能生于世间　　勇猛常行大精进\n",
              "于军阵处战恒胜　　长养调伏心慈忍\n",
              "现为阎罗之长姊　　常着青色野蚕衣\n",
              "好丑容仪皆具有　　眼目能令见者怖\n",
              "无量胜行超世间　　归信之人咸摄受\n",
              "或在山岩深险处　　或居坎窟及河边\n",
              "或在大树诸丛林　　天女多依此中住\n",
              "假使山林野人辈　　亦常供养于天女\n",
              "以孔雀羽作幡旗　　于一切时常护世\n",
              "师子虎狼恒围绕　　牛羊鸡等亦相依\n",
              "振大铃铎出音声　　频陀山众皆闻响\n",
              "或执三戟头圆髻　　左右恒持日月旗\n",
              "黑月九日十一日　　于此时中当供养\n",
              "或现婆苏大天女　　见有斗战心常愍\n",
              "观察一切有情中　　天女最胜无过者\n",
              "权现牧牛欢喜女　　与天战时常得胜\n",
              "能久安住于世间　　亦为和忍及暴恶\n",
              "大婆罗门四明法　　幻化咒等悉皆通\n",
              "于天仙中得自在　　能为种子及大地\n",
              "诸天女等集会时　　如大海潮必来应\n",
              "于诸龙神药叉众　　咸为上首能调伏\n",
              "于诸女中最梵行　　出言犹如世间主\n",
              "于王住处如莲华　　若在河津喻桥筏\n",
              "面貌犹如盛满月　　具足多闻作依处\n",
              "辩才胜出若高峰　　念者皆与为洲渚\n",
              "阿苏罗等诸天众　　咸共称赞其功德\n",
              "乃至千眼帝释主　　以殷重心而观察\n",
              "众生若有悕求事　　悉能令彼速得成\n",
              "亦令聪辩具闻持　　于大地中为第一\n",
              "于此十方世界中　　如大灯明常普照\n",
              "乃至神鬼诸禽兽　　咸皆遂彼所求心\n",
              "于诸女中若山峰　　同昔仙人久住世\n",
              "如少女天常离欲　　实语犹如大世主\n",
              "普见世间差别类　　乃至欲界诸天宫\n",
              "唯有天女独称尊　　不见有情能胜者\n",
              "若于战阵恐怖处　　或见堕在火坑中\n",
              "河津险难贼盗时　　悉能令彼除怖畏\n",
              "或被王法所枷缚　　或为怨仇行杀害\n",
              "若能专注心不移　　决定解脱诸忧苦\n",
              "于善恶人皆拥护　　慈悲愍念常现前\n",
              "是故我以至诚心　　稽首归依大天女\n",
              "尔时婆罗门。复以咒赞天女曰。\n",
              "敬礼敬礼世间尊　　于诸母中最为胜\n",
              "三种世间咸供养　　面貌容仪人乐观\n",
              "种种妙德以严身　　目如修广青莲叶\n",
              "福智光明名称满　　譬如无价末尼珠\n",
              "我今赞叹最胜者　　悉能成办所求心\n",
              "真实功德妙吉祥　　譬如莲花极清净\n",
              "身色端严皆乐见　　众相希有不思议\n",
              "能放无垢智光明　　于诸念中为最胜\n",
              "犹如师子兽中上　　常以八臂自庄严\n",
              "各持弓箭刀槊斧　　长杵铁轮并罥索\n",
              "端正乐见如满月　　言词无滞出和音\n",
              "若有众生心愿求　　善事随念令圆满\n",
              "帝释诸天咸供养　　皆共称赞可归依\n",
              "众德能生不思议　　一切时中起恭敬\n",
              "莎诃(此上咒诵是咒亦是赞若持咒时必先诵之)。\n",
              "若欲祈请辩才天　　依此咒赞言词句\n",
              "晨朝清净至诚诵　　于所求事悉随心\n",
              "尔时佛告婆罗门。善哉善哉。汝能如是利益众生施与安乐。赞彼天女。请求加护获福无边(此品咒法有略有广或开或合前后不同梵本既多但依一译后勘者知之)。\n"
            ]
          },
          {            
            "id": 8,
            "level": 3,
            "title": "第八卷",
            "brief": "",
            "media": "jinguangming.mp3",
            "page": [
              "金光明最胜王经卷第八\n\n",
              "大辩才天女品第十五之二\n",
              "尔时。憍陈如婆罗门。说上赞叹及咒赞法。赞辩才天女已。告诸大众。仁等。若欲请辩才天女哀愍加护。于现世中得无碍辩。聪明大智巧妙言词。博综奇才论议文饰。随意成就。无疑滞者。应当如是至诚殷重而请召言。\n",
              "南谟佛陀也。南谟达摩也。南谟僧伽也。南谟诸菩萨众。独觉声闻一切贤圣。过去现在十方诸佛。悉皆已习真实之语。能随顺说。当机实语无虚诳语。已于无量俱胝大劫。常说实语。有实语者。悉皆随喜。以不妄语故。出广长舌能覆于面。覆赡部洲及四天下。能覆一千二千三千世界。普覆十方世界。圆满周遍。不可思议。能除一切烦恼炎热。敬礼敬礼一切诸佛。如是舌相。愿我某甲。皆得成就微妙辩才。至心归命。\n",
              "敬礼诸佛妙辩才　　诸大菩萨妙辩才\n",
              "独觉圣者妙辩才　　四向四果妙辩才\n",
              "四圣谛语妙辩才　　正行正见妙辩才\n",
              "梵众诸仙妙辩才　　大天乌摩妙辩才\n",
              "塞建陀天妙辩才　　摩那斯王妙辩才\n",
              "聪明夜天妙辩才　　四大天王妙辩才\n",
              "善住天子妙辩才　　金刚密主妙辩才\n",
              "吠率怒天妙辩才　　毗摩天女妙辩才\n",
              "侍数天神妙辩才　　室唎天女妙辩才\n",
              "室唎末多妙辩才　　醯哩言词妙辩才\n",
              "诸母大母妙辩才　　诃哩底母妙辩才\n",
              "诸药叉神妙辩才　　十方诸王妙辩才\n",
              "所有胜业资助我　　令得无穷妙辩才\n",
              "敬礼无欺诳　　敬礼解脱者\n",
              "敬礼离欲人　　敬礼舍缠盖\n",
              "敬礼心清净　　敬礼光明者\n",
              "敬礼真实语　　敬礼无尘习\n",
              "敬礼住胜义　　敬礼大众生\n",
              "敬礼辩才天　　令我词无碍\n",
              "愿我所求事　　皆悉速成就\n",
              "无病常安隐　　寿命得延长\n",
              "善解诸明咒　　勤修菩提道\n",
              "广饶益群生　　求心愿早遂\n",
              "我说真实语　　我说无诳语\n",
              "天女妙辩才　　令我得成就\n",
              "惟愿天女来　　令我语无滞\n",
              "速入身口内　　聪明足辩才\n",
              "愿令我舌根　　当得如来辩\n",
              "由彼语威力　　调伏诸众生\n",
              "我所出语时　　随事皆成就\n",
              "闻者生恭敬　　所作不唐捐\n",
              "若我求辩才　　事不成就者\n",
              "天女之实语　　皆悉成虚妄\n",
              "有作无间罪　　佛语令调伏\n",
              "及以阿罗汉　　所有报恩语\n",
              "舍利子目连　　世尊众第一\n",
              "斯等真实语　　愿我皆成就\n",
              "我今皆召请　　佛之声闻众\n",
              "皆愿速来至　　成就我求心\n",
              "所求真实语　　皆愿无虚诳\n",
              "上从色究竟　　及以净居天\n",
              "大梵及梵辅　　一切梵王众\n",
              "乃至遍三千　　索诃世界主\n",
              "并及诸眷属　　我今皆请召\n",
              "惟愿降慈悲　　哀怜同摄受\n",
              "他化自在天　　及以乐变化\n",
              "睹史多天众　　慈氏当成佛\n",
              "夜摩诸天众　　及三十三天\n",
              "四大王众天　　一切诸天众\n",
              "地水火风神　　依妙高山住\n",
              "七海山神众　　所有诸眷属\n",
              "满财及五顶　　日月诸星辰\n",
              "如是诸天众　　令世间安隐\n",
              "斯等诸天神　　不乐作罪业\n",
              "敬礼鬼子母　　及最小爱儿\n",
              "天龙药叉众　　乾闼阿苏罗\n",
              "及以紧那罗　　莫呼洛伽等\n",
              "我以世尊力　　悉皆申请召\n",
              "愿降慈悲心　　与我无碍辩\n",
              "一切人天众　　能了他心者\n",
              "皆愿加神力　　与我妙辩才\n",
              "乃至尽虚空　　周遍于法界\n",
              "所有含生类　　与我妙辩才\n",
              "尔时辩才天女闻是请已。告婆罗门言。善哉大士。若有男子女人。能依如是咒及咒赞。如前所说。受持法式。归敬三宝。虔心正念。于所求事。皆不唐捐。兼复受持读诵此金光明微妙经典。所愿求者。无不果遂。速得成就。除不至心。时婆罗门。深心欢喜合掌顶受。\n",
              "尔时佛告辩才天女。善哉善哉。善女天。汝能流布是妙经王。拥护所有受持经者。及能利益一切众生。令得安乐。说如是法。施与辩才不可思议。得福无量。诸发心者。速趣菩提。\n",
              "大吉祥天女品第十六\n",
              "尔时大吉祥天女。即从座起前礼佛足。合掌恭敬。白佛言。世尊。我若见有苾刍苾刍尼邬波索迦邬波斯迦。受持读诵为人解说是金光明最胜王经者。我当专心恭敬。供养此等法师。所谓饮食衣服。卧具医药。及余一切所须资具。皆令圆满。无有乏少。若昼若夜。于此经王所有句义。观察思量。安乐而住。令此经典于赡部洲广行流布。为彼有情已于无量百千佛所种善根者。常使得闻不速隐没。复于无量百千亿劫。当受人天种种胜乐。常得丰稔。永除饥馑。一切有情恒受安乐。亦得值遇诸佛世尊。于未来世。速证无上大菩提果。永绝三涂轮回苦难。世尊。我念过去有琉璃金山宝花光照吉祥功德海如来应正等觉十号具足。我于彼所。种诸善根。由彼如来慈悲愍念威神力故。令我今日随所念处。随所视方随所至国。能令无量百千万亿众生受诸快乐。乃至所须衣服饮食资生之具。金银琉璃车磲玛瑙珊瑚虎珀真珠等宝。悉令充足。若复有人。至心读诵是金光明最胜王经。亦当日日烧众名香。及诸妙花。为我供养彼琉璃金山宝花光照吉祥功德海如来应正等觉。复当每日于三时中称念我名。别以香花及诸美食供养于我。亦常听受此妙经王得如是福。而说颂曰。\n",
              "由能如是持经故　　自身眷属离诸衰\n",
              "所须衣食无乏时　　威光寿命难穷尽\n",
              "能令地味常增长　　诸天降雨随时节\n",
              "令诸天众咸欢悦　　及以园林谷果神\n",
              "丛林果树并滋荣　　所有苗稼咸成就\n",
              "欲求珍财皆满愿　　随所念者遂其心\n",
              "佛告大吉祥天女。善哉善哉。汝能如是忆念昔因。报恩供养。利益安乐无边众生。流布是经。功德无尽。\n",
              "大吉祥天女增长财物品第十七\n",
              "尔时大吉祥天女。复白佛言。世尊。北方薜室罗末拏天王城名有财。去城不远有园名曰妙华福光。中有胜殿。七宝所成。世尊。我常住彼。若复有人。欲求五谷日日增多。仓库盈溢者。应当发起敬信之心。净治一室。瞿摩涂地。应画我像。种种璎珞周匝庄严。当洗浴身着净衣服。涂以名香。入净室内。发心为我每日三时。称彼佛名及此经名号。而申礼敬。南谟琉璃金山宝花光照吉祥功德海如来。持诸香花及以种种甘美饮食。至心奉献。亦以香花及诸饮食供养我像。复持饮食。散掷余方。施诸神等。实言邀请大吉祥天。发所求愿。若如所言是不虚者。于我所请勿令空尔。于时吉祥天女。知是事已便生愍念。令其宅中财谷增长。即当诵咒请召于我。先称佛名及菩萨名字。一心敬礼。\n",
              "南谟一切十方三世诸佛　南谟宝髻佛　南谟无垢光明宝幢佛　南谟金幢光佛　南谟百金光藏佛　南谟金盖宝积佛　南谟金花光幢佛　南谟大灯光佛　南谟大宝幢佛　南谟东方不动佛　南谟南方宝幢佛　南谟西方无量寿佛　南谟北方天鼓音王佛　南谟妙幢菩萨　南谟金光菩萨　南谟金藏菩萨　南谟常啼菩萨　南谟法上菩萨　南谟善安菩萨。\n",
              "敬礼如是佛菩萨已。次当诵咒请召我大吉祥天女。由此咒力。所求之事皆得成就。即说咒曰。\n",
              "南谟室唎莫诃天女　怛侄他　钵唎脯哷拏折囇　三曼[多*頁]　达喇设泥(去声下皆同尔)莫诃毗诃啰揭谛　三曼哆毗昙末泥　莫诃迦哩也　钵喇底瑟侘钵泥　萨婆頞　他娑弹泥　苏钵喇底晡囇　[序-予+阿]耶娜达摩多莫诃毗俱比谛　莫诃迷咄噜　邬波僧呬羝　莫诃颉唎使　苏僧近(入声)哩呬羝　三曼多頞他　阿奴波喇泥　莎诃。\n",
              "世尊。若人诵持如是神咒请召我时。我闻请已即至其所令愿得遂。世尊。是灌顶法句。定成就句。真实之句。无虚诳句。是平等行。于诸众生是正善根。若有受持读诵咒者。应七日七夜受八支戒。于晨朝时先嚼齿木净澡漱已。及于晡后香花供养一切诸佛。自陈其罪。当为己身及诸含识回向发愿。令所悕求速得成就。净治一室。或在空闲白玛若拙。瞿摩为坛。烧栴檀香。而为供养。置一胜座。幡盖庄严。以诸名花。布列坛内。应当至心诵持前咒悕望我至。我于尔时。即便护念观察是人。来入其室。就座而坐。受其供养。从是以后。当令彼人于睡梦中。得见于我。随所求事。以实告知。若聚落空泽及僧住处。随所求者。皆令圆满。金银财宝牛羊谷麦饮食衣服。皆得随心受诸快乐。既得如是胜妙果报。当以上分供养三宝。及施于我广修法会。设诸饮食布列香花。既供养已所有供养。货之取直复为供养我当终身常住于此。拥护是人令无阙乏。随所悕求悉皆称意。亦当时时给济贫乏。不应悭惜独为己身。常读是经供养不绝。当以此福普施一切回向菩提。愿出生死速得解脱。\n",
              "尔时世尊赞言。善哉吉祥天女。汝能如是流布此经。不可思议。自他俱益。\n",
              "坚牢地神品第十八\n",
              "尔时坚牢地神。即于众中从座而起。合掌恭敬。而白佛言。世尊。是金光明最胜王经。若现在世。若未来世。若在城邑聚落王宫楼观。及阿兰若山泽空林。有此经王流布之处。世尊。我当往诣其所。供养恭敬拥护流通。若有方处。为说法师敷置高座。演说经者。我以神力。不现本身。在于座所。顶戴其足。我得闻法。深心欢喜。得餐法味。增益威光。庆悦无量。自身既得如是利益。亦令大地深十六万八千踰缮那。至金刚轮际。令其地味悉皆增益。乃至四海所有土地。亦使肥浓田畴沃壤倍胜常日。亦复令此赡部洲中江河池沼。所有诸树药草丛林。种种花果根茎枝叶。及诸苗稼。形相可爱。众所乐观。色香具足。皆堪受用。若诸有情。受用如是胜饮食已。长命色力诸根安隐。增益光辉。无诸痛恼。心慧勇健。无不堪能。又此大地凡有所须。百千事业。悉皆周备。世尊。以是因缘。诸赡部洲。安隐丰乐。人民炽盛。无诸衰恼。所有众生。皆受安乐。既受如是身心快乐。于此经王。深加爱敬。所在之处。皆愿受持供养恭敬尊重赞叹。又复于彼说法大师法座之处。悉皆往彼。为诸众生。劝请说是最胜经王。何以故。世尊。由说此经我之自身。并诸眷属咸蒙利益。光辉气力。勇猛威势。颜容端正。倍胜于常。世尊。我坚牢地神。蒙法味已令赡部洲纵广七千踰缮那地。皆悉沃壤。乃至如前。所有众生皆受安乐。是故世尊。时彼众生。为报我恩。应作是念。我当必定听受是经。恭敬供养。尊重赞叹。作是念已。即从住处城邑聚落舍宅空地。诣法会所。顶礼法师。听受是经。既听受已各还本处。心生庆喜。共作是言。我等今者得闻甚深无上妙法。即是摄受不可思议功德之聚。由经力故我等当值无量无边百千俱胝那庾多佛。承事供养。永离三涂极苦之处。复于来世百千生中常生天上。及在人间受诸胜乐。时彼诸人。各还本处。为诸人众。说是经王。若一喻一品一昔因缘。一如来名。一菩萨名。一四句颂。或复一句。为诸众生。说是经典乃至首题名字。世尊。随诸众生所住之处。其地悉皆沃壤肥浓。过于余处。凡是土地所生之物。悉得增长滋茂广大。令诸众生受于快乐。多饶珍财。好行惠施。心常坚固深信三宝。作是语已。尔时世尊。告坚牢地神曰。若有众生。闻是金光明最胜经王乃至一句。命终之后。当得往生三十三天及余天处。若有众生。为欲供养是经王故。庄严宅宇乃至张一伞盖。悬一缯幡。由是因缘。六天之上如念受生。七宝妙宫随意受用。各各自然有七千天女。共相娱乐。日夜常受不可思议殊胜之乐。作是语已。尔时坚牢地神白佛言。世尊。以是因缘。若有四众。升于法座。说是法时。我当昼夜拥护是人。自隐其身在于座所顶戴其足。世尊。如是经典为彼众生已于百千佛所种善根者。于赡部洲流布不灭。是诸众生听斯经者。于未来世无量百千俱胝那庾多劫。天上人中常受胜乐。得遇诸佛速成阿耨多罗三藐三菩提。不历三涂生死之苦。\n",
              "尔时坚牢地神白佛言。世尊。我有心咒。能利人天。安乐一切。若有男子女人及诸四众。欲得亲见我真身者。应当至心持此陀罗尼。随其所愿皆悉遂心。所谓资财珍宝伏藏。及求神通长年妙药。并疗众病降伏怨敌制诸异论。当于净室安置道场。洗浴身已着鲜洁衣。踞草座上。于有舍利尊像之前。或有舍利制底之所。烧香散花饮食供养于白月八日布洒星合。即可诵此请召之咒。\n",
              "怛侄他只哩只哩　主噜主噜　句噜句噜　拘柱拘柱　睹柱睹柱　缚诃(上)　缚诃　伐舍伐舍　莎诃。\n",
              "世尊。此之神咒。若有四众。诵一百八遍。请召于我。我为是人。即来赴请。又复世尊。若有众生。欲得见我现身共语者。亦应如前安置法式诵此神咒。\n",
              "怛侄他　頞折泥(去)颉力刹泥室尼达哩诃诃呬呬区噜　伐囇　莎诃。\n",
              "世尊。若人持此咒时。应诵一百八遍并诵前咒。我必现身。随其所愿。悉得成就。终不虚然。若欲诵此咒时。先诵护身咒曰。\n",
              "怛侄他儞室里末舍羯[打-丁+致]　捺[打-丁+致]矩[打-丁+致]　勃地(上)　勃地囇　婢[打-丁+致]婢[打-丁+致]　矩句[打-丁+致]　佉婆(上)只里　莎诃。\n",
              "世尊。诵此咒时取五色线。诵咒二十一遍。作二十一结。系在左臂肘后。即便护身无有所惧。若有至心诵此咒者。所求必遂我不妄语。我以佛法僧宝。而为要契证知是实。\n",
              "尔时世尊告地神曰。善哉善哉。汝能以是实语神咒。护此经王及说法者。以是因缘令汝获得无量福报。\n",
              "僧慎尔耶药叉大将品第十九\n",
              "尔时僧慎尔耶药叉大将。并与二十八部药叉诸神。于大众中。皆从座起。偏袒右肩。右膝着地。合掌向佛白言。世尊。此金光明最胜经王。若现在世及未来世。所在宣扬流布之处。若于城邑聚落山泽空林。或王宫殿或僧住处。世尊。我僧慎尔耶药叉大将。并与二十八部药叉诸神俱诣其所。各自隐形随处。拥护彼说法师。令离衰恼常受安乐。及听法者若男若女童男童女。于此经中乃至受持一四句颂。或持一句或此经王首题名号。及此经中一如来名一菩萨名。发心称念恭敬供养者。我当救护摄受令无灾横离苦得乐。世尊。何故我名正了知。此之因缘。是佛亲证。我知诸法。我晓一切法。随所有一切法。如所有一切法。诸法种类体性差别。世尊。如是诸法我能了知。我有难思智光。我有难思智炬。我有难思智行。我有难思智聚。我于难思智境。而能通达。世尊。如我于一切法。正知正晓正觉。能正观察。世尊。以是因缘我药叉大将名正了知。以是义故。我能令彼说法之师。言词辩了具足庄严。亦令精气从毛孔入。身力充足。威神勇健。难思智光皆得成就。得正忆念无有退屈。增益彼身令无衰减。诸根安乐常生欢喜。以是因缘为彼有情。已于百千佛所。植诸善根修福业者。于赡部洲广宣流布不速隐没。彼诸有情闻是经已。得不可思议大智光明。及以无量福智之聚于未来世当受无量俱胝那庾多劫不可思量人天胜乐。常与诸佛共相值遇。速证无上正等菩提。阎罗之界三涂极苦。不复经过。\n",
              "尔时正了知药叉大将白佛言。世尊。我有陀罗尼。今对佛前。亲自陈说。为欲饶益怜愍诸有情故。即说咒曰。\n",
              "南谟佛陀(引)也　南谟达摩(引)也　南谟僧伽(引)也　南谟跋啰蚶(火含反)摩也　南谟因达啰也　南谟折咄喃　莫喝啰阇喃　怛侄他　呬哩呬哩　弭哩弭哩　瞿哩　莫诃瞿哩　健陀哩　莫诃健陀哩　达罗弭雉　莫诃达罗弭雉　单茶曲劝(驱问反)第(去)诃诃诃诃诃　呬呬呬呬呬　呼呼呼呼呼　汉鲁昙谜瞿昙谜　者者者者　只只只只主主主主栴茶摄(之涉反)　钵攞　尸揭啰(上)尸揭啰　嗢底瑟咤呬　薄伽梵　僧慎尔耶　莎诃。\n",
              "若复有人于此明咒能受持者。我当给与资生乐具饮食衣服花果珍异。或求男女童男童女。金银珍宝诸璎珞具。我皆供给随所愿求令无阙乏。此之明咒。有大威力。若诵咒时。我当速至其所。令无障碍随意成就。若持此咒时。应知其法。先画一铺。僧慎尔耶药叉形像高四五尺手执鉾镩。于此像前作四方坛。安四满瓶蜜水。或沙糖水。涂香粖香烧香及诸花鬘。又于坛前。作地火炉中安炭火。以苏摩芥子。烧于炉中。口诵前咒。一百八遍。一遍一烧。乃至我药叉大将。自来现身。问咒人曰。尔何所须意所求者。即以事答。我即随言。于所求事皆令满足。或须金银及诸伏藏。或欲神仙乘空而去。或求天眼通。或知他心事。于一切有情随意自在。令断烦恼速得解脱皆得成就。\n",
              "尔时。世尊告正了知药叉大将曰。善哉善哉。汝能如是利益一切众生。说此神咒。拥护正法。福利无边。\n",
              "王法正论品第二十\n",
              "尔时此大地神女。名曰坚牢。于大众中。从座而起。顶礼佛足。合掌恭敬。白佛言世尊。于诸国中。为人王者。若无正法不能治国安养众生。及以自身长居胜位。惟愿世尊。慈悲哀愍。当为我说王法正论治国之要。令诸人王得闻法已。如说修行正化于世。能令胜位永保安宁国内人民咸蒙利益。\n",
              "尔时世尊于大众中。告坚牢地神。曰汝当谛听。过去有王。名力尊幢。其王有子。名曰妙幢。受灌顶位。未久之顷。尔时父王。告妙幢言。有王法正论名天主教法。我于昔时。受灌顶位。而为国主。我之父王名智力尊幢。为我说是王法正论。我依此论。于二万岁善治国土。我不曾忆起一念心行于非法。汝于今日亦应如是。勿以非法而治于国。云何名为王法正论。汝今善听。当为汝说。尔时力尊幢王。即为其子以妙伽他说正论曰。\n",
              "我说王法论　　利安诸有情\n",
              "为断世间疑　　灭除众过失\n",
              "一切诸天主　　及以人中王\n",
              "当生欢喜心　　合掌听我说\n",
              "往昔诸天众　　集在金刚山\n",
              "四王从座起　　请问于大梵\n",
              "梵主最胜尊　　天中大自在\n",
              "愿哀愍我等　　为断诸疑惑\n",
              "云何处人世　　而得名为天\n",
              "复以何因缘　　号名曰天子\n",
              "云何生人间　　独得为人主\n",
              "云何在天上　　复得作天王\n",
              "如是护世间　　问彼梵王已\n",
              "尔时梵天主　　即便为彼说\n",
              "护世汝当知　　为利有情故\n",
              "问我治国法　　我说应善听\n",
              "由先善业力　　生天得作王\n",
              "若在于人中　　统领为人主\n",
              "诸天共加护　　然后入母胎\n",
              "既至母胎中　　诸天复守护\n",
              "虽生在人世　　尊胜故名天\n",
              "由诸天护持　　亦得名天子\n",
              "三十三天主　　分力助人王\n",
              "及一切诸天　　亦资自在力\n",
              "除灭诸非法　　恶业令不生\n",
              "教有情修善　　使得生天上\n",
              "人及苏罗众　　并揵闼婆等\n",
              "罗刹栴茶罗　　悉皆资半力\n",
              "父母资半力　　令舍恶修善\n",
              "诸天共护持　　示其诸善报\n",
              "若造诸恶业　　令于现世中\n",
              "诸天不护持　　示其诸恶报\n",
              "国人造恶业　　王舍不禁制\n",
              "斯非顺正理　　治摈当如法\n",
              "若见恶不遮　　非法便滋长\n",
              "遂令王国内　　奸诈日增多\n",
              "王见国中人　　造恶不遮止\n",
              "三十三天众　　咸生忿怒心\n",
              "因此损国政　　谄伪行世间\n",
              "被他怨敌侵　　破坏其国土\n",
              "居家及资具　　积财皆散失\n",
              "种种谄诳生　　更互相侵夺\n",
              "由正法得王　　而不行其法\n",
              "国人皆破散　　如象踏莲池\n",
              "恶风起无恒　　暴雨非时下\n",
              "妖星多变怪　　日月蚀无光\n",
              "五谷众花果　　果实皆不成\n",
              "国土遭饥馑　　由王舍正法\n",
              "若王舍正法　　以恶法化人\n",
              "诸天处本宫　　见已生忧恼\n",
              "彼诸天王众　　共作如是言\n",
              "此王作非法　　恶党相亲附\n",
              "王位不久安　　诸天皆忿恨\n",
              "由彼怀忿故　　其国当败亡\n",
              "以非法教人　　流行于国内\n",
              "斗诤多奸伪　　疾疫生众苦\n",
              "天主不护念　　余天咸舍弃\n",
              "国土当灭亡　　王身受苦厄\n",
              "父母及妻子　　兄弟并姊妹\n",
              "俱遭爱别离　　乃至身亡殁\n",
              "变怪流星堕　　二日俱时出\n",
              "他方怨贼来　　国人遭丧乱\n",
              "国所重大臣　　抂扩而身死\n",
              "所爱象马等　　亦复皆散失\n",
              "处处有兵戈　　人多非法死\n",
              "恶鬼来入国　　疾疫遍流行\n",
              "国中最大臣　　及以诸辅相\n",
              "其心怀谄佞　　并悉行非法\n",
              "见行非法者　　而生于爱敬\n",
              "于行善法人　　苦楚而治罚\n",
              "由爱敬恶人　　治罚善人故\n",
              "星宿及风雨　　皆不以时行\n",
              "有三种过生　　正法当隐没\n",
              "众生无光色　　地肥皆下沉\n",
              "由敬恶轻善　　复有三种过\n",
              "非时降霜雹　　饥疫苦流行\n",
              "谷稼诸果实　　滋味皆损减\n",
              "于其国土中　　众生多疾病\n",
              "国中诸树木　　先生甘美果\n",
              "由斯皆损减　　苦涩无滋味\n",
              "先有妙园林　　可爱游戏处\n",
              "忽然皆枯悴　　见者生忧恼\n",
              "稻麦诸果实　　美味渐消亡\n",
              "食时心不喜　　何能长诸大\n",
              "众生光色减　　势力尽衰微\n",
              "食啖虽复多　　不能令饱足\n",
              "于其国界中　　所有众生类\n",
              "少力无勇势　　所作不堪能\n",
              "国人多疾患　　众苦逼其身\n",
              "鬼魅遍流行　　随处生罗刹\n",
              "若王作非法　　亲近于恶人\n",
              "令三种世间　　因斯受衰损\n",
              "如是无边过　　出在于国中\n",
              "皆由见恶人　　弃舍不治摈\n",
              "由诸天加护　　得作于国王\n",
              "而不以正法　　守护于国界\n",
              "若人修善行　　当得生天上\n",
              "若造恶业者　　死必堕三涂\n",
              "若王见国人　　纵其造过失\n",
              "三十三天众　　皆生热恼心\n",
              "不顺诸天教　　及以父母言\n",
              "此是非法人　　非王非孝子\n",
              "若于自国中　　见行非法者\n",
              "如法当治罚　　不应生舍弃\n",
              "是故诸天众　　皆护持此王\n",
              "以灭诸恶法　　能修善根故\n",
              "王于此世中　　必招于现报\n",
              "由于善恶业　　行舍劝众生\n",
              "为示善恶报　　故得作人王\n",
              "诸天共护持　　一切咸随喜\n",
              "由自利利他　　治国以正法\n",
              "见有谄佞者　　应当如法治\n",
              "假使失王位　　及以害命缘\n",
              "终不行恶法　　见恶而舍弃\n",
              "害中极重者　　无过失国位\n",
              "皆因谄佞人　　为此当治罚\n",
              "若有谄诳人　　当失于国位\n",
              "由斯损王政　　如象入花园\n",
              "天主皆嗔恨　　阿苏罗亦然\n",
              "以彼为人王　　不以法治国\n",
              "是故应如法　　治罚于恶人\n",
              "以善化众生　　不顺于非法\n",
              "宁舍于身命　　不随非法友\n",
              "于亲及非亲　　平等观一切\n",
              "若为正法王　　国内无偏党\n",
              "法王有名称　　普闻三界中\n",
              "三十三天众　　欢喜作是言\n",
              "赡部洲法王　　彼即是我子\n",
              "以善化众生　　正法治于国\n",
              "劝行于正法　　当令生我宫\n",
              "天及诸天子　　及以苏罗众\n",
              "因王正法化　　常得心欢喜\n",
              "天众皆欢喜　　共护于人王\n",
              "众星依位行　　日月无乖度\n",
              "和风常应节　　甘雨顺时行\n",
              "苗实皆善成　　人无饥馑者\n",
              "一切诸天众　　充满于自宫\n",
              "是故汝人王　　七身弘正法\n",
              "应尊重法宝　　由斯众安乐\n",
              "常当亲正法　　功德自庄严\n",
              "眷属常欢喜　　能远离诸恶\n",
              "以法化众生　　恒令得安隐\n",
              "令彼一切人　　修行于十善\n",
              "率土常丰乐　　国土得安宁\n",
              "王以法化人　　善调于恶行\n",
              "常得好名称　　安乐诸众生\n",
              "尔时大地一切人王及诸大众。闻佛说此古昔人王治国要法。得未曾有。皆大欢喜信受奉行。\n"
            ]
          },
          {            
            "id": 9,
            "level": 3,
            "title": "第九卷",
            "brief": "",
            "media": "jinguangming.mp3",
            "page": [
              "金光明最胜王经卷第九\n\n",
              "善生王品第二十一\n",
              "尔时世尊。为诸大众。说王法正论已。复告大众。汝等应听。我今为汝说其往昔奉法因缘。即于是时。说伽他曰。\n",
              "我昔曾为转轮王　　舍此大地并大海\n",
              "四洲珍宝皆充满　　持以供养诸如来\n",
              "我于往昔无量劫　　为求清净真法身\n",
              "所爱之物皆悉舍　　乃至身命心无吝\n",
              "又于过去难思劫　　有正遍知名宝髻\n",
              "于彼如来涅槃后　　有王出世名善生\n",
              "为转轮王化四洲　　尽大海际咸归伏\n",
              "有城名曰妙音声　　时彼轮王于此住\n",
              "夜梦闻说佛福智　　见有法师名宝积\n",
              "处座端严如日轮　　演说金光微妙典\n",
              "尔时彼王从梦觉　　生大欢喜充遍身\n",
              "至天晓已出王宫　　往诣苾刍僧伽处\n",
              "恭敬供养圣众已　　即便问彼诸大众\n",
              "颇有法师名宝积　　功德成就化众生\n",
              "尔时宝积大法师　　在一室中而住止\n",
              "正念诵斯微妙典　　端然不动身心乐\n",
              "时有苾刍引导王　　至彼宝积所居处\n",
              "见在室中端身坐　　光明妙相遍其身\n",
              "白王此即是宝积　　能持甚深佛行处\n",
              "所谓微妙金光明　　诸经中王最第一\n",
              "时王即便礼宝积　　恭敬合掌而致请\n",
              "唯愿满月面端严　　为说金光微妙法\n",
              "宝积法师受王请　　许为说此金光明\n",
              "周遍三千世界中　　诸天大众咸欢喜\n",
              "王于广博清净处　　奇妙珍宝而严饰\n",
              "上妙香水洒游尘　　种种杂花皆散布\n",
              "即于胜处敷高座　　悬缯幡盖以庄严\n",
              "种种粖香及涂香　　香气芬馥皆周遍\n",
              "天龙修罗紧那罗　　莫呼洛伽及药叉\n",
              "诸天悉雨曼陀花　　咸来供养彼高座\n",
              "复有千万亿诸天　　乐闻正法俱来集\n",
              "法师初从本座起　　咸悉供养以天花\n",
              "是时宝积大法师　　净洗浴已着鲜服\n",
              "诣彼大众法座所　　合掌虔心而礼敬\n",
              "天主天众及天女　　悉皆共散曼陀花\n",
              "百千天乐难思议　　住在空中出妙响\n",
              "尔时宝积大法师　　即升高座加趺坐\n",
              "念彼十方诸刹土　　百千万亿大慈尊\n",
              "遍及一切苦众生　　皆起平等慈悲念\n",
              "为彼请主善生故　　演说微妙金光明\n",
              "王既得闻如是法　　合掌一心唱随喜\n",
              "闻法希有泪交流　　身心大喜皆充遍\n",
              "于时国主善生王　　为欲供养此经故\n",
              "手持如意末尼宝　　发愿咸为诸众生\n",
              "今可于斯赡部洲　　普雨七宝璎珞具\n",
              "所有匮乏资财者　　皆得随心受安乐\n",
              "即便遍雨于七宝　　悉皆充足四洲中\n",
              "璎珞严身随所须　　衣服饮食皆无乏\n",
              "尔时国主善生王　　见此四洲雨珍宝\n",
              "咸持供养宝髻佛　　所有遗教苾刍僧\n",
              "应知过去善生王　　即我释迦牟尼是\n",
              "为于昔时舍大地　　及诸珍宝满四洲\n",
              "昔时宝积大法师　　为彼善生说妙法\n",
              "因彼开演经王故　　东方现成不动佛\n",
              "以我曾听此经王　　合掌一言称随喜\n",
              "及施七宝诸功德　　获此最胜金刚身\n",
              "金光百福相庄严　　所有见者皆欢喜\n",
              "一切有情无不爱　　俱胝天众亦同然\n",
              "过去曾经九十九　　俱胝亿劫作轮王\n",
              "亦于小国为人王　　复经无量百千劫\n",
              "于无量劫为帝释　　亦复曾为大梵王\n",
              "供养十力大慈尊　　彼之数量难穷尽\n",
              "我昔闻经随喜善　　所有福聚量难知\n",
              "由斯福故证菩提　　获得法身真妙智\n",
              "尔时大众闻是说已叹未曾有。皆愿奉持金光明经流通不绝。\n",
              "诸天药叉护持品第二十二\n",
              "尔时世尊告大吉祥天女曰。若有净信善男子善女人。欲于过去未来现在诸佛。以不可思议广大微妙供养之具。而为奉献。及欲解了三世诸佛甚深行处。是人应当决定至心。随是经王所在之处。城邑聚落或山泽中。广为众生敷演流布。其听法者。应除乱想摄耳用心。于时世尊。即为彼天及诸大众。说伽他曰。\n",
              "若欲于诸佛　　不思议供养\n",
              "复了诸如来　　甚深境界者\n",
              "若见演说此　　最胜金光明\n",
              "应亲诣彼方　　至其所住处\n",
              "此经难思议　　能生诸功德\n",
              "无边大苦海　　解脱诸有情\n",
              "我观此经王　　初中后皆善\n",
              "甚深不可测　　譬喻无能比\n",
              "假使恒河沙　　大地尘海水\n",
              "虚空诸山石　　无能喻少分\n",
              "欲入深法界　　应先听是经\n",
              "法性之制底　　甚深善安住\n",
              "于斯制底内　　见我牟尼尊\n",
              "悦意妙音声　　演说斯经典\n",
              "由此俱胝劫　　数量难思议\n",
              "生在人天中　　常受胜妙乐\n",
              "若听是经者　　应作如是心\n",
              "我得不思议　　无边功德蕴\n",
              "假使大火聚　　满百踰缮那\n",
              "为听此经王　　直过无辞苦\n",
              "既至彼住处　　得闻如是经\n",
              "能灭于罪业　　及除诸恶梦\n",
              "恶星诸变怪　　蛊道邪魅等\n",
              "得闻是经时　　诸恶皆舍离\n",
              "应严胜高座　　净妙若莲花\n",
              "法师处其上　　犹如大龙坐\n",
              "于斯安坐已　　说此甚深经\n",
              "书写及诵持　　并为解其义\n",
              "法师舍此座　　往诣余方所\n",
              "于此高座中　　神通非一相\n",
              "或见法师像　　犹在高座上\n",
              "或时见世尊　　及以诸菩萨\n",
              "或作普贤像　　或如妙吉祥\n",
              "或见慈氏尊　　身处于高座\n",
              "或见希奇相　　及以诸天像\n",
              "暂得睹容仪　　忽然还不现\n",
              "成就诸吉祥　　所作皆随意\n",
              "功德悉圆满　　世尊如是说\n",
              "最胜有名称　　能灭诸烦恼\n",
              "他国贼皆除　　战时常得胜\n",
              "恶梦悉皆无　　及消诸毒害\n",
              "所作三业罪　　经力能除灭\n",
              "于此赡部洲　　名称咸充满\n",
              "所有诸怨结　　悉皆相舍离\n",
              "设有怨敌至　　闻名便退散\n",
              "不假动兵戈　　两阵生欢喜\n",
              "梵王帝释主　　护世四天王\n",
              "及金刚药叉　　正了知大将\n",
              "无热池龙王　　及以娑揭罗\n",
              "紧那罗乐神　　苏罗金翅主\n",
              "大辩才天女　　并大吉祥天\n",
              "斯等上首天　　各领诸天众\n",
              "常供养诸佛　　法宝不思议\n",
              "恒生欢喜心　　于经起恭敬\n",
              "斯等诸天众　　皆悉共思惟\n",
              "遍观修福者　　共作如是说\n",
              "应观此有情　　咸是大福德\n",
              "善根精进力　　当来生我天\n",
              "为听甚深经　　敬心来至此\n",
              "供养法制底　　尊重正法故\n",
              "怜愍于众生　　而作大饶益\n",
              "于此深经典　　能为法宝器\n",
              "入此法门者　　能入于法性\n",
              "于此金光明　　至心应听受\n",
              "是人曾供养　　无量百千佛\n",
              "由彼诸善根　　得闻此经典\n",
              "如是诸天主　　天女大辩才\n",
              "并彼吉祥天　　及以四王众\n",
              "无数药叉众　　勇猛有神通\n",
              "各于其四方　　常来相拥护\n",
              "日月天帝释　　风水火诸神\n",
              "吠率怒大肩　　阎罗辩才等\n",
              "一切诸护世　　勇猛具威神\n",
              "拥护持经者　　昼夜常不离\n",
              "大力药叉王　　那罗延自在\n",
              "正了知为首　　二十八药叉\n",
              "余药叉百千　　神通有大力\n",
              "恒于恐怖处　　常来护此人\n",
              "金刚药叉王　　并五百眷属\n",
              "诸大菩萨众　　常来护此人\n",
              "宝王药叉王　　及以满贤王\n",
              "旷野金毗罗　　宾度罗黄色\n",
              "此等药叉王　　各五百眷属\n",
              "见听此经者　　皆来共拥护\n",
              "彩军揵闼婆　　苇王常战胜\n",
              "珠颈及青颈　　并勃里沙王\n",
              "大最胜大黑　　苏跋拏鸡舍\n",
              "半之迦羊足　　及以大婆伽\n",
              "小渠并护法　　及以猕猴王\n",
              "针毛及日支　　宝发皆来护\n",
              "大渠诺拘罗　　栴檀欲中胜\n",
              "舍罗及雪山　　及以娑多山\n",
              "皆有大神通　　雄猛具大力\n",
              "见持此经者　　皆来相拥护\n",
              "阿那婆答多　　及以娑揭罗\n",
              "目真[醫-酉+言]罗叶　　难陀小难陀\n",
              "于百千龙中　　神通具威德\n",
              "共护持经人　　昼夜常不离\n",
              "婆稚罗睺罗　　毗摩质多罗\n",
              "母旨苫跋罗　　大肩及欢喜\n",
              "及余苏罗王　　并无数天众\n",
              "大力有勇健　　皆来护是人\n",
              "诃利底母神　　五百药叉众\n",
              "于彼人睡觉　　常来相拥护\n",
              "旃荼旃荼利　　药叉旃稚女\n",
              "昆帝拘吒齿　　吸众生精气\n",
              "如是诸神众　　大力有神通\n",
              "常护持经者　　昼夜恒不离\n",
              "上首辩才天　　无量诸天女\n",
              "吉祥天为首　　并余诸眷属\n",
              "此大地神女　　果实园林神\n",
              "树神江河神　　制底诸神等\n",
              "如是诸天神　　心生大欢喜\n",
              "彼皆来拥护　　读诵此经人\n",
              "见有持经者　　增寿命色力\n",
              "威光及福德　　妙相以庄严\n",
              "星宿现灾变　　困厄当此人\n",
              "梦见恶征祥　　皆悉令除灭\n",
              "此大地神女　　坚固有威势\n",
              "由此经力故　　法味常充足\n",
              "地肥若流下　　过百踰缮那\n",
              "地神令味上　　滋润于大地\n",
              "此地厚六十　　八亿踰缮那\n",
              "乃至金刚际　　地味皆令上\n",
              "由听此经王　　获大功德蕴\n",
              "能使诸天众　　悉蒙其利益\n",
              "复令诸天众　　威力有光明\n",
              "欢喜常安乐　　舍离于衰相\n",
              "于此南洲内　　林果苗稼神\n",
              "由此经威力　　心常得欢喜\n",
              "苗实皆成就　　处处有妙花\n",
              "果实并滋繁　　充满于大地\n",
              "所有诸果树　　及以众园林\n",
              "悉皆生妙花　　香气常芬馥\n",
              "众草诸树木　　咸出微妙花\n",
              "及生甘美果　　随处皆充遍\n",
              "于此赡部洲　　无量诸龙女\n",
              "心生大欢喜　　皆共入池中\n",
              "种植钵头摩　　及以分陀利\n",
              "青白二莲花　　池中皆遍满\n",
              "由此经威力　　虚空净无翳\n",
              "云雾皆除遣　　暝闇悉光明\n",
              "日出放千光　　无垢焰清净\n",
              "由此经王力　　流晖绕四天\n",
              "此经威德力　　资助于天子\n",
              "皆用赡部金　　而作于宫殿\n",
              "日天子初出　　见此洲欢喜\n",
              "常以大光明　　周遍皆照曜\n",
              "于斯大地内　　所有莲花池\n",
              "日光照及时　　无不尽开发\n",
              "于此赡部洲　　田畴诸果药\n",
              "悉皆令善熟　　充满于大地\n",
              "由此经威力　　日月所照处\n",
              "星辰不失度　　风雨皆顺时\n",
              "遍此赡部洲　　国土咸丰乐\n",
              "随有此经处　　殊胜倍余方\n",
              "若此金光明　　经典流布处\n",
              "有能讲诵者　　悉得如上福\n",
              "尔时大吉祥天女及诸天等。闻佛所说。皆大欢喜。于此经王及受持者。一心拥护。令无忧恼常得安乐。\n",
              "授记品第二十三\n",
              "尔时如来。于大众中。广说法已。欲为妙幢菩萨及其二子银幢银光。授阿耨多罗三藐三菩提记。时有十千天子。最胜光明。而为上首。俱从三十三天。来至佛所。顶礼佛足。却坐一面。听佛说法。尔时佛告妙幢菩萨言。汝于来世。过无量无数百千万亿那庾多劫已。于金光明世界。当成阿耨多罗三藐三菩提。号金宝山王如来应正遍知明行足善逝世间解无上士调御丈夫天人师佛世尊。出现于世。时此如来般涅槃后。所有教法亦皆灭尽。时彼长子名曰银幢。即于此界次补佛处。世界尔时转名净幢。当得作佛名曰金幢光如来应正遍知明行足善逝世间解无上士调御丈夫天人师佛世尊。时此如来般涅槃后。所有教法亦皆灭尽。次子银光即补佛处。还于此界当得作佛。号曰金光明如来应正遍知明行足善逝世间解无上士调御丈夫天人师佛世尊。是时十千天子闻三大士得授记已。复闻如是最胜王经心生欢喜。清净无垢犹如虚空。尔时如来。知是十千天子善根成熟。即便与授大菩提记。汝等天子。于当来世过无量无数百千万亿那庾多劫。于最胜因陀罗高幢世界。得成阿耨多罗三藐三菩提。同一种姓又同一名。号曰面目清净优钵罗香山十号具足。如是次第十千诸佛出现于世。\n",
              "尔时菩提树神白佛言。世尊。是十千天子从三十三天。为听法故来诣佛所。云何如来便与授记当得成佛。世尊。我未曾闻是诸天子。具足修习六波罗蜜多难行苦行。舍于手足头目髓脑眷属妻子。象马车乘奴婢仆使宫殿园林。金银琉璃车磲玛瑙珊瑚虎珀璧玉珂贝。饮食衣服卧具医药。如余无量百千菩萨。以诸供具。供养过去无数百千万亿那庾多佛。如是菩萨。各经无量无边劫数。然后方得受菩提记。世尊。是诸天子。以何因缘。修何胜行。种何善根。从彼天来暂时闻法便得授记。惟愿世尊。为我解说断除疑网。佛告树神善女天。如汝所说。皆从胜妙善根因缘。勤苦修已方得授记。此诸天子。于妙天宫。舍五欲乐。故来听是金光明经。既闻法已于是经中心生殷重。如净琉璃。无诸瑕秽。复得闻此三大菩萨授记之事。亦由过去久修正行誓愿因缘。是故我今皆与授记。于未来世当成阿耨多罗三藐三菩提。时彼树神。闻佛说已。欢喜信受。\n",
              "除病品第二十四\n",
              "佛告菩提树神善女天。谛听谛听善思念之。是十千天子。本愿因缘今为汝说。善女天。过去无量不可思议阿僧企耶劫。尔时有佛出现于世。名曰宝髻如来应正遍知明行足善逝世间解无上士调御丈夫天人师佛世尊。善女天。时彼世尊。般涅槃后正法灭已。于像法中。有王名曰天自在光。常以正法化于人民。犹如父母。是王国中有一长者名曰持水。善解医明妙通八术众生病苦四大不调咸能救疗。善女天。尔时持水长者。唯有一子名曰流水。颜容端正人所乐观。受性聪敏妙闲诸论。书画算印无不通达。时王国内有无量百千诸众生类。皆遇疫疾众苦所逼。乃至无有欢乐之心。善女天。尔时长者子流水。见是无量百千众生受诸病苦。起大悲心作如是念。无量众生为诸极苦之所逼迫。我父长者。虽善医方妙通八术。能疗众病四大增损。然已衰迈老耄虚嬴。要假扶策方能进步。不复能往城邑聚落救诸病苦。今有无量百千众生。皆遇重病无能救者。我今当至大医父所。咨问治病医方秘法。若得解已当往城邑聚落之所。救诸众生种种疾病。令于长夜得受安乐。时长者子作是念已即诣父所。稽首礼足。合掌恭敬。却住一面。即以伽他。请其父曰。\n",
              "慈父当哀愍　　我欲救众生\n",
              "今请诸医方　　幸愿为我说\n",
              "云何身衰坏　　诸大有增损\n",
              "复在何时中　　能生诸疾病\n",
              "云何啖饮食　　得受于安乐\n",
              "能使内身中　　火热不衰损\n",
              "众生有四病　　风黄热痰癊\n",
              "及以总集病　　云何而疗治\n",
              "何时风病起　　何时热病发\n",
              "何时动痰癊　　何时总集生\n",
              "时彼长者。闻子请已。复以伽他而答之曰。\n",
              "我今依古仙　　所有疗病法\n",
              "次第为汝说　　善听救众生\n",
              "三月是春时　　三月名为夏\n",
              "三月名秋分　　三月谓冬时\n",
              "此据一年中　　三三而别说\n",
              "二二为一节　　便成岁六时\n",
              "初二是花时　　三四名热际\n",
              "五六名雨际　　七八谓秋时\n",
              "九十是寒时　　后二名冰雪\n",
              "既知如是别　　授药勿令差\n",
              "当随此时中　　调息于饮食\n",
              "入腹令消散　　众病则不生\n",
              "节气若变改　　四大有推移\n",
              "此时无药资　　必生于病苦\n",
              "医人解四时　　复知其六节\n",
              "明闲身七界　　食药使无差\n",
              "谓味界血肉　　膏骨及髓脑\n",
              "病入此中时　　知其可疗不\n",
              "病有四种别　　谓风热痰癊\n",
              "及以总集病　　应知发动时\n",
              "春中痰癊动　　夏内风病生\n",
              "秋时黄热增　　冬节三俱起\n",
              "春食涩热辛　　夏腻热碱醋\n",
              "秋时冷甜腻　　冬酸涩腻甜\n",
              "于此四时中　　服药及饮食\n",
              "若依如是味　　众病无由生\n",
              "食后病由癊　　食消时由热\n",
              "消后起由风　　准时须识病\n",
              "既识病源已　　随病而设药\n",
              "假令患状殊　　先须疗其本\n",
              "风病服油腻　　患热利为良\n",
              "癊病应变吐　　总集须三药\n",
              "风热癊俱有　　是名为总集\n",
              "虽知病起时　　应观其本性\n",
              "如是观知已　　顺时而授药\n",
              "饮食药无差　　斯名善医者\n",
              "复应知八术　　总摄诸医方\n",
              "于此若明闲　　可疗众生病\n",
              "谓针刺伤破　　身疾并鬼神\n",
              "恶毒及孩童　　延年增气力\n",
              "先观彼形色　　语言及性行\n",
              "然后问其梦　　知风热癊殊\n",
              "干瘦少头发　　其心无定住\n",
              "多语梦飞行　　斯人是风性\n",
              "少年生白发　　多汗及多嗔\n",
              "聪明梦见火　　斯人是热性\n",
              "心定身平整　　虑审头津腻\n",
              "梦见水白物　　是癊性应知\n",
              "总集性俱有　　或二或具三\n",
              "随有一偏增　　应知是其性\n",
              "既知本性已　　准病而授药\n",
              "验其无死相　　方名可救人\n",
              "诸根倒取境　　尊医人起慢\n",
              "亲友生嗔恚　　是死相应知\n",
              "左眼白色变　　舌黑鼻梁攲\n",
              "耳轮与旧殊　　下唇垂向下\n",
              "诃梨勒一种　　具足有六味\n",
              "能除一切病　　无忌药中王\n",
              "又三果三辛　　诸药中易得\n",
              "沙糖蜜苏乳　　此能疗众病\n",
              "自余诸药物　　随病可增加\n",
              "先起慈愍心　　莫规于财利\n",
              "我已为汝说　　疗疾中要事\n",
              "以此救众生　　当获无边果\n",
              "善女天尔时长者子流水亲问其父八术之要。四大增损时节不同饵药方法。既善了知。自忖堪能救疗众病。即便遍至城邑聚落所在之处。随有百千万亿病苦众生。皆至其所善言慰喻。作如是语。我是医人。我是医人。善知方药。今为汝等。疗治众病。悉令除愈。善女天。尔时众人。闻长者子善言慰喻许为治病。时有无量百千众生。遇极重病。闻是语已身心踊跃。得未曾有。以此因缘。所有病苦。悉得蠲除。气力充实。平复如本。善女天。尔时复有无量百千众生。病苦深重难疗治者。即共往诣长者子所。重请医疗。时长者子。即以妙药令服皆蒙除差。善女天。是长者子。于此国内。治百千万亿众生病苦。悉得除差。\n",
              "长者子流水品第二十五\n",
              "尔时佛告菩提树神善女天。尔时长者子流水。于往昔时在天自在光王国内。疗诸众生所有病苦。令得平复受安隐乐。时诸众生以病除故。多修福业。广行惠施。以自欢娱。即共往诣长者子所。咸生尊敬。作如是言。善哉善哉。大长者子善能滋长福德之事。增益我等安隐寿命。仁今实是大力医王。慈悲菩萨。妙闲医药。善疗众生无量病苦。如是称叹周遍城邑。善女天。时长者子妻名水肩藏。有其二子。一名水满。二名水藏。是时流水。将其二子。渐次游行城邑聚落。过空泽中深险之处。见诸禽兽豺狼狐玃雕鹫之属食血肉者。皆悉奔飞一向而去。时长者子作如是念。此诸禽兽何因缘故一向飞走。我当随后暂往观之。即便随去。见有大池名曰野生其水将尽于此池中多有众鱼。流水见已生大悲心。时有树神示现半身。作如是语善哉善哉。善男子。汝有实义名流水者。可愍此鱼应与其水。有二因缘。名为流水。一能流水。二能与水。汝今应当随名而作。是时流水问树神言。此鱼头数为有几何。树神答曰。数满十千。善女天。时长者子闻是数已倍益悲心。时此大池为日所曝余水无几。是十千鱼将入死门旋身婉转。见是长者心有所悕。随逐瞻视目未曾舍。时长者子。见是事已驰趣四方。欲觅于水竟不能得。复望一边见有大树。即便升上折取枝叶为作荫凉。复更推求是池中水从何处来。寻觅不已见一大河名曰水生。时此河边有诸渔人为取鱼故。于河上流悬险之处。决弃其水不令下过。于所决处卒难修补。便作是念。此崖深峻设百千人。时经三月亦未能断。况我一身而堪济办。时长者子。速还本城至大王所。头面礼足却住一面。合掌恭敬作如是言。我为大王国土人民。治种种病悉令安隐。渐次游行至其空泽。见有一池。名曰野生。其水欲涸有十千鱼。为日所曝。将死不久。惟愿大王。慈悲愍念。与二十大象。暂往负水。济彼鱼命。如我与诸病人寿命。尔时大王。即敕大臣。速疾与此医王大象。时彼大臣。奉王敕已。白长者子。善哉大士。仁今自可至象厩中。随意选取二十大象。利益众生令得安乐。是时流水及其二子。将二十大象。又从酒家多借皮囊。往决水处。以囊盛水。象负至池。泻置池中。水即弥满。还复如故。善女天。时长者子。于池四边。周旋而视。时彼众鱼。亦复随逐循岸而行。时长者子。复作是念。众鱼何故随我而行。必为饥火之所恼逼。复欲从我求索于食。我今当与。尔时长者子流水。告其子言。汝取一象最大力者。速至家中。启父长者。家中所有可食之物。乃至父母食啖之分。及以妻子奴婢之分。悉皆收取即可持来。尔时二子受父教已。乘最大象。速往家中。至祖父所。说如上事。收取家中可食之物。置于象上。疾还父所。至彼池边。是时流水。见其子来。身心喜跃。遂取饼食。遍散池中。鱼得食已。悉皆饱足。便作是念。我今施食令鱼得命。愿于来世当施法食充济无边。复更思惟。我先曾于空闲林处。见一苾刍读大乘经。说十二缘生甚深法要。又经中说。若有众生临命终时。得闻宝髻如来名者。即生天上。我今当为是十千鱼。演说甚深十二缘起。亦当称说宝髻佛名。然赡部洲。有二种人。一者深信大乘。二者不信毁呰。亦当为彼增长信心。时长者子作如是念。我入池中可为众鱼说深妙法。作是念已即便入水唱言。南谟过去宝髻如来应正遍知明行足善逝世间解无上士调御丈夫天人师佛世尊。此佛往昔修菩萨行时。作是誓愿。于十方界所有众生。临命终时闻我名者。命终之后。得生三十三天。尔时流水。复为池鱼。演说如是甚深妙法。此有故彼有。此生故彼生。所谓无明缘行。行缘识。识缘名色。名色缘六处。六处缘触。触缘受。受缘爱。爱缘取。取缘有。有缘生。生缘老死忧悲苦恼。此灭故彼灭。所谓无明灭则行灭。行灭则识灭。识灭则名色灭。名色灭则六处灭。六处灭则触灭。触灭则受灭。受灭则爱灭。爱灭则取灭。取灭则有灭。有灭则生灭。生灭则老死灭。老死灭则忧悲苦恼灭。如是纯极苦蕴。悉皆除灭。说是法已。复为宣说十二缘起相应陀罗尼曰。\n",
              "怛侄他　毗折儞　毗折儞　毗折儞　僧塞枳儞　僧塞枳儞　僧塞枳儞　毗尔儞　毗尔儞　毗尔儞莎诃　怛侄他　那弭儞那弭儞　那弭儞　杀雉儞　杀雉儞　杀雉儞飒钵哩设儞　飒钵哩设儞　飒钵哩设儞莎诃　怛侄他　薛达儞薛达儞　薛达儞　窒里瑟儞儞　窒里瑟儞儞　窒里瑟儞儞邬波地儞　邬波地儞　邬波地儞　莎诃　怛侄他　婆毗儞婆毗儞　婆毗儞　阇底儞　阇底儞　阇底儞　阇摩儞儞　阇摩儞儞　阇摩儞儞莎诃。\n",
              "尔时世尊为诸大众。说长者子昔缘之时。诸人天众叹未曾有。时四大天王。各于其处。异口同音作如是说。\n",
              "善哉释迦尊　　说妙法明咒\n",
              "生福除众恶　　十二支相应\n",
              "我等亦说咒　　拥护如是法\n",
              "若有生违逆　　不善随顺者\n",
              "头破作七分　　犹如兰香梢\n",
              "我等于佛前　　共说其咒曰\n",
              "怛侄他　呬里谜　揭睇健　陀哩　旃茶哩地囇　骚伐囇　石呬伐囇　补啰布囇矩矩末底　崎啰末底　达地目契　窭噜婆　母噜婆　具荼母噜健提　杜噜杜噜　毗囇　医泥悉悉泥沓(徒洽下同)婫达沓婫　邬悉怛哩　乌率吒啰伐底　頞剌娑伐底钵杜摩伐底　俱苏摩伐底　莎诃。\n",
              "佛告善女天。尔时。长者子流水及其二子。为彼池鱼。施水施食。并说法已。俱共还家。是长者子流水。复于后时。因有聚会。设众伎乐。醉酒而卧。时十千鱼。同时命过生三十三天。起如是念。我等以何善业因缘。生此天中。便相谓曰。我等先于赡部洲内。堕傍生中。共受鱼身。长者子流水。施我等水及以饼食。复为我等说甚深法十二缘起及陀罗尼。复称宝髻如来名号。以是因缘。能令我等得生此天。是故我今咸应诣彼长者子所。报恩供养。尔时十千天子即于天没。至赡部洲大医王所。时长者子。在高楼上安隐而睡。时十千天子。共以十千真珠璎珞置其面边。复以十千置其足处。复以十千置于右胁。复以十千置左胁边。雨曼陀罗花摩诃曼陀罗花。积至于膝光明普照。种种天乐出妙音声。令赡部洲有睡眠者皆悉觉悟。长者子流水亦从睡寤。是时十千天子为供养已。即于空中飞腾而去。于天自在光王国内。处处皆雨天妙莲花。是诸天子。复至本处空泽池中雨众天花。便于此没还天宫殿。随意自在受五欲乐。天自在光王至天晓已问诸大臣。昨夜何缘忽现如是希有瑞相。放大光明。大臣答言。大王当知有诸天众于长者子流水家中。雨四十千真珠璎珞及天曼陀罗花。积至于膝。王告臣曰。诣长者家唤取其子。大臣受敕即至其家。奉宣王命唤长者子。时长者子即至王所。王曰。何缘昨夜示现如是希有瑞相。长者子言如我思惟。定应是彼池内众鱼。如经所说命终之后得生三十三天。彼来报恩故现如是希奇之相。王曰。何以得知。流水答言。王可遣使。并我二子往彼池所验其虚实。彼十千鱼为死为活。王闻是语。即便遣使及子向彼池边。见其池中多有曼陀罗花。积成大聚诸鱼并死。见已驰还为王广说。王闻是已心生欢喜叹未曾有。尔时佛告菩提树神。善女天。汝今当知。昔时长者子流水者即我身是。持水长者即妙幢是。彼之二子。长子水满即银幢是。次子水藏即银光是。彼天自在光王者。即汝菩提树神是。十千鱼者即十千天子是。因我往昔以水济鱼与食令饱。为说甚深十二缘起并此相应陀罗尼咒。又为称彼宝髻佛名。因此善根得生天上。今来我所欢喜听法。我皆当为授于阿耨多罗三藐三菩提记说其名号。善女天。如我往昔于生死中轮回诸有广为利益。今无量众生悉令次第成无上觉与其授记。汝等皆应勤求出离勿为放逸。尔时大众闻说是已悉皆悟解。由大慈悲救护一切。勤修苦行。方能证获无上菩提。咸发深心。信受欢喜。\n"
            ]
          },
          {            
            "id": 10,
            "level": 3,
            "title": "第十卷",
            "brief": "",
            "media": "jinguangming.mp3",
            "page": [
              "金光明最胜王经卷第十\n\n",
              "舍身品第二十六\n",
              "尔时世尊已为大众。说此十千天子往昔因缘。复告菩提树神及诸大众。我于过去行菩萨道。非但施水及食济彼鱼命乃至亦舍所爱之身。如是因缘。可共观察。尔时如来应正等觉。天上天下最胜最尊。百千光明照十方界。具一切智功德圆满。将诸苾刍及于大众。至般遮罗聚落诣一林中。其地平正。无诸荆棘。名花软草。遍布其处。佛告具寿阿难陀。汝可于此树下。为我敷座。时阿难陀。受教敷已。白言世尊。其座敷讫。唯圣知时。尔时世尊。即于座上加趺而坐。端身正念。告诸苾刍。汝等乐欲见彼往昔苦行菩萨本舍利不。诸苾刍言。我等乐见。世尊即以百福庄严相好之手。而按其地。于时大地六种震动。即便开裂。七宝制底。忽然踊出。众宝罗网。庄严其上。大众见已生希有心。尔时世尊。即从座起。作礼右绕还就本座。告阿难陀。汝可开此制底之户。时阿难陀即开其户。见七宝函。奇珍间饰。白言世尊。有七宝函。众宝庄挍。佛言汝可开函。时阿难陀。奉教开已见有舍利。白如珂雪拘物头花。即白佛言。函有舍利。色妙异常。佛言阿难陀。汝可持此大士骨来。时阿难陀。即取其骨。奉授世尊。世尊受已。告诸苾刍。汝等应观苦行菩萨遗身舍利。而说颂曰。\n",
              "菩萨胜德相应慧　　勇猛精勤六度圆\n",
              "常修不息为菩提　　不舍坚固心无倦\n",
              "汝等苾刍。咸应礼敬菩萨本身。此之舍利。乃是无量戒定慧香之所熏馥。最上福田。极难逢遇。时诸苾刍及诸大众。咸皆至心合掌。恭敬顶礼舍利。叹未曾有。时阿难陀前礼佛足。白言世尊。如来大师。出过一切。为诸有情之所恭敬。何因缘故礼此身骨。佛告阿难陀。我因此骨速得无上正等菩提。为报往恩我今致礼。复告阿难陀。吾今为汝及诸大众断除疑惑。说是舍利往昔因缘汝等善思当一心听。阿难陀曰。我等乐闻愿为开阐。阿难陀。过去世时有一国王。名曰大车。巨富多财。库藏盈满。军兵武勇众所钦伏。常以正法。施化黔黎。人民炽盛无有怨敌。国大夫人诞生三子。颜容端正人所乐观。太子名曰摩诃波罗。次子名曰摩诃提婆。幼子名曰摩诃萨埵。是时大王。为欲游观纵赏山林。其三王子亦皆随从。为求花果舍父周旋。至大竹林。于中憩息。第一王子。作如是言。我于今日。心甚惊惶。于此林中。将无猛兽损害于我。第二王子复作是言。我于自身初无吝惜。恐于所爱。有别离苦。第三王子白二兄曰。\n",
              "此是神仙所居处　　我无恐怖别离忧\n",
              "身心充遍生欢喜　　当获殊胜诸功德\n",
              "时诸王子。各说本心所念之事。次复前行。见有一虎产生七子。才经七日。诸子围绕。饥渴所逼。身形羸瘦。将死不久。第一王子。作如是言。哀哉此虎产来七日。七子围绕。无暇求食。饥渴所逼必还啖子。萨埵王子问言。此虎每常所食何物。第一王子答曰。\n",
              "虎豹豺师子　　唯啖热血肉\n",
              "更无余饮食　　可济此虚羸\n",
              "第二王子闻此语已。作如是言。此虎羸瘦饥渴所逼余命无几。我等何能为求如是难得饮食。谁复为斯自舍身命济其饥苦。第一王子言。一切难舍无过己身。萨埵王子言。我等今者于自己身各生爱恋。复无智慧不能于他而兴利益。然有上士。怀大悲心。常为利他亡身济物复作是念。我今此身于百千生。虚弃烂坏曾无所益。云何今日而不能舍以济饥苦如捐洟唾。时诸王子。作是议已。各起慈心。凄伤愍念。共观羸虎。目不暂移。徘徊久之。俱舍而去。尔时萨埵王子。便作是念。我舍身命。今正是时。何以故。\n",
              "我从久来持此身　　臭秽脓流不可爱\n",
              "供给敷具并衣食　　象马车乘及珍财\n",
              "变坏之法体无常　　恒求难满难保守\n",
              "虽常供养怀怨害　　终归弃我不知恩\n",
              "复次。此身不坚于我无益。可畏如贼不净如粪。我于今日。当使此身修广大业。于生死海。作大舟航。弃舍轮回令得出离。复作是念。若舍此身则舍无量痈疽恶疾百千怖畏。是身唯有大小便利。不坚如泡。诸虫所集。血脉筋骨。共相连持甚可厌患。是故我今应当弃舍。以求无上究竟涅槃。永离忧患无常苦恼。生死休息。断诸尘累。以定慧力。圆满熏修。百福庄严成一切智诸佛所赞微妙法身。既证得已施诸众生无量法乐。是时王子兴大勇猛发弘誓愿。以大悲念增益其心。虑彼二兄。情怀怖惧。共为留难。不果所祈。即便白言。二兄前去我且于后。尔时王子摩诃萨埵。还入林中。至其虎所。脱去衣服置于竹上。作是誓言。\n",
              "我为法界诸众生　　志求无上菩提处\n",
              "起大悲心不倾动　　当舍凡夫所爱身\n",
              "菩提无患无热恼　　诸有智者之所乐\n",
              "三界苦海诸众生　　我今拔济令安乐\n",
              "是时王子作是言已。于饿虎前委身而卧。由此菩萨慈悲威势。虎无能为。菩萨见已即上高山投身于地。时诸神仙捧接王子。曾无伤损。复作是念虎今羸瘦不能食我。即起求刀竟不能得。即以干竹刺颈出血渐近虎边是时大地六种震动。如风激水涌没不安。日无精明如罗睺障。诸方闇蔽无复光辉。天雨名华及妙香末。缤纷乱坠。遍满林中。尔时虚空有诸天众。见是事已生随喜心。叹未曾有。咸共赞言善哉大士。即说颂曰。\n",
              "大士救护运悲心　　等视众生如一子\n",
              "勇猛欢喜情无吝　　舍身济苦福难思\n",
              "定至真常胜妙处　　永离生死诸缠缚\n",
              "不久当获菩提果　　寂静安乐证无生\n",
              "是时饿虎。既见菩萨颈下血流。即便舐血啖肉皆尽。唯留余骨。尔时第一王子见地动已。告其弟曰。\n",
              "大地山河皆震动　　诸方闇蔽日无光\n",
              "天花乱坠遍空中　　定是我弟舍身相\n",
              "第二王子闻兄语已。说伽他曰。\n",
              "我闻萨埵慈悲语　　见彼饿虎身羸瘦\n",
              "饥苦所缠恐食子　　我今疑弟舍其身\n",
              "时二王子。生大愁苦啼泣悲叹。即共相随还至虎所。见弟衣服在竹枝上。骸骨及发在处纵横。血流成泥沾污其地。见已闷绝不能自持。投身骨上久乃得苏。即起举手哀号大哭。俱时叹曰。\n",
              "我弟貌端严　　父母偏爱念\n",
              "云何俱共出　　舍身而不归\n",
              "父母若问时　　我等如何答\n",
              "宁可同损命　　岂复自存身\n",
              "时二王子。悲泣懊恼渐舍而去。时小王子所将侍从。互相谓曰。王子何在宜共推求。\n",
              "尔时国大夫人。寝高楼上。便于梦中见不祥相。被割两乳。牙齿堕落。得三鸽鶵。一为鹰夺。二被惊怖。地动之时夫人遂觉。心大愁恼。作如是言。\n",
              "何故今时大地动　　江河林树皆摇震\n",
              "日无精光如覆蔽　　目[目*需]乳动异常时\n",
              "如箭射心忧苦逼　　遍身战掉不安隐\n",
              "我之所梦不祥征　　必有非常灾变事\n",
              "夫人两乳忽然流出。念此必有变怪之事。时有侍女闻外人言。求觅王子今犹未得。心大惊怖。即入宫中。白夫人曰。大家知不。外闻诸人散觅王子遍求不得。时彼夫人闻是语已。生大忧恼。悲泪盈目。至大王所。白言大王。我闻外人作如是语。失我最小所爱之子。王闻语已。惊惶失所悲哽而言。苦哉今日失我爱子。即便抆泪慰喻夫人。告言贤首。汝勿忧戚。吾今共出求觅爱子。王与大臣及诸人众。即共出城。各各分散随处求觅。未久之顷有一大臣前白王曰。闻王子在愿勿忧愁。其最小者今犹未见。王闻是语悲叹而言。苦哉苦哉。失我爱子。\n",
              "初有子时欢喜少　　后失子时忧苦多\n",
              "若使我儿重寿命　　纵我身亡不为苦\n",
              "夫人闻已。忧恼缠怀如被箭中。而嗟叹曰。\n",
              "我之三子并侍从　　俱往林中共游赏\n",
              "最小爱子独不还　　定有乖离灾厄事\n",
              "次第二臣来至王所。王问臣曰。爱子何在。第二大臣懊恼啼泣。喉舌干燥口不能言竟无辞答。夫人问曰。\n",
              "速报小子今何在　　我身热恼遍烧然\n",
              "闷乱荒迷失本心　　勿使我胸今破裂\n",
              "时第二臣。即以王子舍身之事。具白王知。王及夫人闻其事已。不胜悲噎。望舍身处。骤驾前行。诣竹林所。至彼菩萨舍身之地。见其骸骨。随处交横。俱时投地。闷绝将死。犹如猛风吹倒大树。心迷失绪。都无所知。时大臣等。以水遍洒王及夫人。良久乃苏举手而哭。咨嗟叹曰。\n",
              "祸哉爱子端严相　　因何死苦先来逼\n",
              "若我得在汝前亡　　岂见如斯大苦事\n",
              "尔时夫人。迷闷稍止头发蓬乱。两手椎胸宛转于地。如鱼处陆若牛失子。悲泣而言。\n",
              "我子谁屠割　　余骨散于地\n",
              "失我所爱子　　忧悲不自胜\n",
              "苦哉谁杀子　　致斯忧恼事\n",
              "我心非金刚　　云何而不破\n",
              "我梦中所见　　两乳皆被割\n",
              "牙齿悉堕落　　今遭大苦痛\n",
              "又梦三鸽鶵　　一被鹰擒去\n",
              "今失所爱子　　恶相表非虚\n",
              "尔时大王及于夫人并二王子。尽哀号哭。璎珞不御。与诸人众。共收菩萨遗身舍利。为于供养。置窣堵波中。阿难陀。汝等应知。此即是彼菩萨舍利。复告阿难陀。我于昔时。虽具烦恼贪嗔痴等。能于地狱饿鬼傍生五趣之中。随缘救济。令得出离。何况。今时烦恼都尽。无复余习。号天人师。具一切智而不能为一一众生经于多劫在地狱中及于余处。代受众苦。令出生死烦恼轮回。尔时世尊。欲重宣此义。而说颂曰。\n",
              "我念过去世　　无量无数劫\n",
              "或时作国王　　或复为王子\n",
              "常行于大施　　及舍所爱身\n",
              "愿出离生死　　至妙菩提处\n",
              "昔时有大国　　国主名大车\n",
              "王子名勇猛　　常施心无吝\n",
              "王子有二兄　　号大渠大天\n",
              "三人同出游　　渐至山林所\n",
              "见虎饥所逼　　便生如是心\n",
              "此虎饥火烧　　更无余可食\n",
              "大士睹如斯　　恐其将食子\n",
              "舍身无所顾　　救子不令伤\n",
              "大地及诸山　　一时皆震动\n",
              "江海皆腾跃　　惊波水逆流\n",
              "天地失光明　　昏冥无所见\n",
              "林野诸禽兽　　飞奔丧所依\n",
              "二兄怪不还　　忧戚生悲苦\n",
              "即与诸侍从　　林薮遍寻求\n",
              "兄弟共筹议　　复往深山处\n",
              "四顾无所有　　见虎处空林\n",
              "其母并七子　　口皆有血污\n",
              "残骨并余发　　纵横在地上\n",
              "复见有流血　　散在树林所\n",
              "二兄既见已　　心生大恐怖\n",
              "闷绝俱躄地　　荒迷不觉知\n",
              "尘土坌其身　　六情皆失念\n",
              "王子诸侍从　　啼泣心忧恼\n",
              "以水洒令苏　　举手号啕哭\n",
              "菩萨舍身时　　慈母在宫内\n",
              "五百诸婇女　　共受于妙乐\n",
              "夫人之两乳　　忽然自流出\n",
              "遍体如针刺　　苦痛不能安\n",
              "欻生失子想　　忧箭苦伤心\n",
              "即白大王知　　陈斯苦恼事\n",
              "悲泣不堪忍　　哀声向王说\n",
              "大王今当知　　我生大苦恼\n",
              "两乳忽流出　　禁止不随心\n",
              "如针遍刺身　　烦宛胸欲破\n",
              "我先梦恶征　　必当失爱子\n",
              "愿王济我命　　知儿存与亡\n",
              "梦见三鸽鶵　　小者是爱子\n",
              "忽被鹰夺去　　悲愁难具陈\n",
              "我今没忧海　　趣死将不久\n",
              "恐子命不全　　愿为速求觅\n",
              "又闻外人语　　小子求不得\n",
              "我今意不安　　愿王哀愍我\n",
              "夫人白王已　　举身而躄地\n",
              "悲痛心闷绝　　荒迷不觉知\n",
              "婇女见夫人　　闷绝在于地\n",
              "举声皆大哭　　忧惶失所依\n",
              "王闻如是语　　怀忧不自胜\n",
              "因命诸群臣　　寻求所爱子\n",
              "皆共出城外　　各随处追觅\n",
              "涕泣问诸人　　王子今何在\n",
              "今者为存亡　　谁知所去处\n",
              "云何令我见　　解我忧悲心\n",
              "诸人悉共传　　咸言王子死\n",
              "闻者皆伤悼　　悲叹苦难裁\n",
              "尔时大车王　　悲号从座起\n",
              "即就夫人处　　以水洒其身\n",
              "夫人蒙水洒　　久乃得醒悟\n",
              "悲啼以问王　　我儿今在不\n",
              "王告夫人曰　　我已使诸人\n",
              "四向求王子　　尚未有消息\n",
              "王又告夫人　　汝莫生烦恼\n",
              "且当自安慰　　可共出追寻\n",
              "王即与夫人　　严驾而前进\n",
              "号动声凄感　　忧心若火然\n",
              "士庶百千万　　亦随王出城\n",
              "各欲求王子　　悲号声不绝\n",
              "王求爱子故　　目视于四方\n",
              "见有一人来　　被发身涂血\n",
              "遍体蒙尘土　　悲哭逆前来\n",
              "王见是恶相　　倍复生忧恼\n",
              "王便举两手　　哀号不自裁\n",
              "初有一大臣　　忩忙至王所\n",
              "进白大王曰　　幸愿勿悲哀\n",
              "王之所爱子　　今虽求未获\n",
              "不久当来至　　以释大王忧\n",
              "王复更前行　　见次大臣至\n",
              "其臣诣王所　　流泪白王言\n",
              "二子今现在　　被忧火所逼\n",
              "其第三王子　　已被无常吞\n",
              "见饿虎初生　　将欲食其子\n",
              "彼萨埵王子　　见此起悲心\n",
              "愿求无上道　　当度一切众\n",
              "系想妙菩提　　广大深如海\n",
              "即上高山顶　　投身饿虎前\n",
              "虎羸不能食　　以竹自伤颈\n",
              "遂啖王子身　　唯有余骸骨\n",
              "时王及夫人　　闻已俱闷绝\n",
              "心没于忧海　　烦恼火烧然\n",
              "臣以栴檀水　　洒王及夫人\n",
              "俱起大悲号　　举手椎胸臆\n",
              "第三大臣来　　白王如是语\n",
              "我见二王子　　闷绝在林中\n",
              "臣以冷水洒　　尔乃暂苏息\n",
              "顾视于四方　　如猛火周遍\n",
              "暂起而还伏　　悲号不自胜\n",
              "举手以哀言　　称叹弟希有\n",
              "王闻如是说　　倍增忧火煎\n",
              "夫人大号啕　　高声作是语\n",
              "我之小子偏重爱　　已为无常罗刹吞\n",
              "余有二子今现在　　复被忧火所烧逼\n",
              "我今速可之山下　　安慰令其保余命\n",
              "即便驰驾望前路　　一心诣彼舍身崖\n",
              "路逢二子行啼泣　　椎胸懊恼失容仪\n",
              "父母见已抱忧悲　　俱往山林舍身处\n",
              "既至菩萨舍身地　　共聚悲号生大苦\n",
              "脱去璎珞尽哀心　　收取菩萨身余骨\n",
              "与诸人众同供养　　共造七宝窣堵波\n",
              "以彼舍利置函中　　整驾怀忧趣城邑\n",
              "复告阿难陀　　往时萨埵者\n",
              "即我牟尼是　　勿生于异念\n",
              "王是父净饭　　后是母摩耶\n",
              "太子谓慈氏　　次曼殊室利\n",
              "虎是大世主　　五儿五苾刍\n",
              "一是大目连　　一是舍利弗\n",
              "我为汝等说　　往昔利他缘\n",
              "如是菩萨行　　成佛因当学\n",
              "菩萨舍身时　　发如是弘誓\n",
              "愿我身余骨　　来世益众生\n",
              "此是舍身处　　七宝窣堵波\n",
              "以经无量时　　遂沈于厚地\n",
              "由昔本愿力　　随缘兴济渡\n",
              "为利于人天　　从地而涌出\n",
              "尔时世尊。说是往昔因缘之时。无量阿僧企耶人天大众。皆大悲喜叹未曾有。悉发阿耨多罗三藐三菩提心。复告树神。我为报恩故致礼敬佛摄神力。其窣堵波还没于地。\n",
              "十方菩萨赞叹品第二十七\n",
              "尔时释迦牟尼如来。说是经时。于十方世界。有无量百千万亿诸菩萨众。各从本土。诣鹫峰山至世尊所。五轮着地。礼世尊已一心合掌。异口同音而赞叹曰。\n",
              "佛身微妙真金色　　其光普照等金山\n",
              "清净柔软若莲华　　无量妙彩而严饰\n",
              "三十二相遍庄严　　八十种好皆圆备\n",
              "光明昉着无与等　　离垢犹如净满月\n",
              "其声清彻甚微妙　　如师子吼震雷音\n",
              "八种微妙应群机　　超胜迦陵频伽等\n",
              "百福妙相以严容　　光明具足净无垢\n",
              "智慧澄明如大海　　功德广大若虚空\n",
              "圆光遍满十方界　　随缘普济诸有情\n",
              "烦恼爱染习皆除　　法炬恒然不休息\n",
              "哀愍利益诸众生　　现在未来能与乐\n",
              "常为宣说第一义　　令证涅槃真寂静\n",
              "佛说甘露殊胜法　　能与甘露微妙义\n",
              "引入甘露涅槃城　　令受甘露无为乐\n",
              "常于生死大海中　　解脱一切众生苦\n",
              "令彼能住安隐路　　恒与难思如意乐\n",
              "如来德海甚深广　　非诸譬喻所能知\n",
              "于众常起大悲心　　方便精勤恒不息\n",
              "如来智海无边际　　一切人天共测量\n",
              "假使千万亿劫中　　不能得知其少分\n",
              "我今略赞佛功德　　于德海中唯一渧\n",
              "回斯福聚施群生　　皆愿速证菩提果\n",
              "尔时世尊告诸菩萨言。善哉善哉。汝等善能如是赞佛功德。利益有情广兴佛事。能灭诸罪生无量福。\n",
              "妙幢菩萨赞叹品第二十八\n",
              "尔时妙幢菩萨。即从座起偏袒右肩。右膝着地合掌向佛。而说赞曰。\n",
              "牟尼百福相圆满　　无量功德以严身\n",
              "广大清净人乐观　　犹如千日光明照\n",
              "焰彩无边光炽盛　　如妙宝聚相端严\n",
              "如日初出映虚空　　红白分明间金色\n",
              "亦如金山光普照　　悉能周遍百千土\n",
              "能灭众生无量苦　　皆与无边胜妙乐\n",
              "诸相具足悉严净　　众生乐睹无厌足\n",
              "头发柔软绀青色　　犹如黑蜂集妙华\n",
              "大喜大舍净庄严　　大慈大悲皆具足\n",
              "众妙相好为严饰　　菩提分法之所成\n",
              "如来能施众福利　　令彼常获大安乐\n",
              "种种妙德共庄严　　光明普照千万土\n",
              "如来光相极圆满　　犹如赫日遍空中\n",
              "佛如须弥功德具　　示现能周于十方\n",
              "如来金口妙端严　　齿白齐密如珂雪\n",
              "如来面貌无伦匹　　眉间毫相常右旋\n",
              "光润鲜白等颇梨　　犹如满月居空界\n",
              "佛告妙幢菩萨。汝能如是赞佛功德不可思议。利益一切。令未知者随顺修学。\n",
              "菩提树神赞叹品第二十九\n",
              "尔时菩提树神。亦以伽他赞世尊曰。\n",
              "敬礼如来清净慧　　敬礼常求正法慧\n",
              "敬礼能离非法慧　　敬礼恒无分别慧\n",
              "希有世尊无边行　　希有难见比优昙\n",
              "希有如海镇山王　　希有善逝光无量\n",
              "希有调御弘慈愿　　希有释种明逾日\n",
              "能说如是经中宝　　哀愍利益诸群生\n",
              "牟尼寂静诸根定　　能入寂静涅槃城\n",
              "能住寂静等持门　　能知寂静深境界\n",
              "两足中尊住空寂　　声闻弟子身亦空\n",
              "一切法体性皆无　　一切众生悉空寂\n",
              "我常忆念于诸佛　　我常乐见诸世尊\n",
              "我常发起殷重心　　常得值遇如来日\n",
              "我常顶礼于世尊　　愿常渴仰心不舍\n",
              "悲泣流泪情无间　　常得奉事不知厌\n",
              "惟愿世尊起悲心　　和颜常得令我见\n",
              "佛及声闻众清净　　愿常普济于人天\n",
              "佛身本净若虚空　　亦如幻焰及水月\n",
              "愿说涅槃甘露法　　能生一切功德聚\n",
              "世尊所有净境界　　慈悲正行不思议\n",
              "声闻独觉非所量　　大仙菩萨不能测\n",
              "惟愿如来哀愍我　　常令睹见大悲身\n",
              "三业无倦奉慈尊　　速出生死归真际\n",
              "尔时世尊闻是赞已。以梵音声告树神曰。善哉善哉。善女天。汝能于我真实无妄清净法身。自利利他宣扬妙相。以此功德。令汝速证最上菩提。一切有情同所修习。若得闻者皆入甘露无生法门。\n",
              "大辩才天女赞叹品第三十\n",
              "尔时大辩才天女。即从座起。合掌恭敬。以直言词。赞世尊曰。\n",
              "南无释迦牟尼如来应正等觉。身真金色咽如螺贝。面如满月。目类青莲。唇口赤好。如颇梨色。鼻高修直。如截金铤。齿白齐密。如拘物头华。身光普照。如百千日。光彩映彻。如赡部金。其所言说。无有错谬。示三解脱门。开三菩提路。心常清净。意乐亦然。佛所住处。及所行境。亦常清净。离非威仪。进止无谬。六年苦行。三转法轮。度苦众生。令归彼岸。身相圆满如拘陀树。六度熏修三业无失。具一切智自他利满。所有宣说常为众生。言不虚设于释种中为大师子。坚固勇猛具八解脱。我今随力称赞如来少分功德。犹如蚊子饮大海水。愿以此福广及有情。永离生死成无上道。\n",
              "尔时世尊告大辩才天曰。善哉善哉。汝久修习。具大辩才。今复于我广陈赞叹。令汝速证无上法门。相好圆明普利一切。\n",
              "付嘱品第三十一\n",
              "尔时世尊。普告无量菩萨。及诸人天一切大众。汝等当知。我于无量无数大劫。勤修苦行。获甚深法。菩提正因。已为汝说。汝等谁能发勇猛心恭敬守护。我涅槃后。于此法门。广宣流布。能令正法久住世间。尔时众中有六十俱胝诸大菩萨。六十俱胝诸天大众。异口同音作如是语。世尊。我等咸有欣乐之心。于佛世尊。无量大劫勤修苦行。所获甚深微妙之法菩提正因。恭敬护持不惜身命。佛涅槃后。于此法门。广宣流布。当令正法久住世间。尔时诸大菩萨。即于佛前说伽他曰。\n",
              "世尊真实语　　安住于实法\n",
              "由彼真实故　　护持于此经\n",
              "大悲为甲胄　　安住于大慈\n",
              "由彼慈悲力　　护持于此经\n",
              "福资粮圆满　　生起智资粮\n",
              "由资粮满故　　护持于此经\n",
              "降伏一切魔　　破灭诸邪论\n",
              "断除恶见故　　护持于此经\n",
              "护世并释梵　　乃至阿苏罗\n",
              "龙神药叉等　　护持于此经\n",
              "地上及虚空　　久住于斯者\n",
              "奉持佛教故　　护持于此经\n",
              "四梵住相应　　四圣谛严饰\n",
              "降伏四魔故　　护持于此经\n",
              "虚空成质碍　　质碍成虚空\n",
              "诸佛所护持　　无能倾动者\n",
              "尔时四大天王。闻佛说此护持妙法。各生随喜护正法心。一时同声。说伽他曰。\n",
              "我今于此经　　及男女眷属\n",
              "皆一心拥护　　令得广流通\n",
              "若有持经者　　能作菩提因\n",
              "我常于四方　　拥护而承事\n",
              "尔时天帝释。合掌恭敬。说伽他曰。\n",
              "诸佛证此法　　为欲报恩故\n",
              "饶益菩萨众　　出世演斯经\n",
              "我于彼诸佛　　报恩常供养\n",
              "护持如是经　　及以持经者\n",
              "尔时睹史多天子。合掌恭敬。说伽他曰。\n",
              "佛说如是经　　若有能持者\n",
              "当住菩提位　　来生睹史天\n",
              "世尊我庆悦　　舍天殊胜报\n",
              "住放赡部洲　　宣扬是经典\n",
              "尔时索诃世界主梵天王合掌恭敬。说伽他曰。\n",
              "诸静虑无量　　诸乘及解脱\n",
              "皆从此经出　　是故演斯经\n",
              "若说是经处　　我舍梵天乐\n",
              "为听如是经　　亦常为拥护\n",
              "尔时魔王子名曰商主。合掌恭敬。说伽他曰。\n",
              "若有受持此　　正义相应经\n",
              "不随魔所行　　净除魔恶业\n",
              "我等于此经　　亦当勤守护\n",
              "发大精进意　　随处广流通\n",
              "尔时魔王。合掌恭敬说伽他曰。\n",
              "若有持此经　　能伏诸烦恼\n",
              "如是众生类　　拥护令安乐\n",
              "若有说是经　　诸魔不得便\n",
              "由佛威神故　　我当拥护彼\n",
              "尔时妙吉祥天子。亦于佛前说伽他曰。\n",
              "诸佛妙菩提　　于此经中说\n",
              "若持此经者　　是供养如来\n",
              "我当持此经　　为俱胝天说\n",
              "恭敬听闻者　　劝至菩提处\n",
              "尔时慈氏菩萨。合掌恭敬说伽他曰。\n",
              "若见住菩提　　与为不请友\n",
              "乃至舍身命　　为护此经王\n",
              "我闻如是法　　当往睹史天\n",
              "由世尊加护　　广为人天说\n",
              "尔时上座大迦叶波。合掌恭敬说伽他曰。\n",
              "佛于声闻乘　　说我鲜智慧\n",
              "我今随自力　　护持如是经\n",
              "若有持此经　　我当摄受彼\n",
              "授其词辩力　　常随赞善哉\n",
              "尔时具寿阿难陀。合掌向佛说伽他曰。\n",
              "我亲从佛闻　　无量众经典\n",
              "未曾闻如是　　深妙法中王\n",
              "我今闻是经　　亲于佛前受\n",
              "诸乐菩提者　　当为广宣通\n",
              "尔时世尊。见诸菩萨人天大众。各各发心。于此经典。流通拥护。劝进菩萨。广利众生。赞言。善哉善哉。汝等能于如是微妙经王。虔诚流布。乃至于我般涅槃后。不令散灭。即是无上菩提正因。所获功德于恒沙劫说不能尽。若有苾刍。苾刍尼。邬波索迦。邬波斯迦。及余善男子善女人等。供养恭敬。书写流通。为人解说。所获功德。亦复如是。是故汝等应勤修习尔时无量无边恒沙大众。闻佛说已。皆大欢喜。信受奉行。\n"
            ]
          }
        ],
        "page": []
      },
      {        
        "id": 3,
        "level": 2,
        "title": "简介",
        "brief": "",
        "media": "jinguangming.mp3",
        "list": [],
        "page": [
          "《金光明经》，又名《金光明最胜王经》，出自乾隆大藏经大乘五大部外重译经第0122部，由唐三藏法师义净翻译，与《妙法莲华经》、《护国仁王经》同为镇护国家之三部经。《金光明最胜王经》在开阐如来秘密心髓、忏悔业障、积聚福德资粮以及弘扬佛法、护国利民等方面具有无比殊胜的功德！念诵此经，国家及持诵人可得四大天王保护 ，使一切世间有情安稳康乐\n\n",
          "《金光明经》全名为《金光明最胜王经》，梵名Suvar?aprabhāsottama-sūtra 。与《法华经》、《仁王经》同为镇护国家之三部经，是大乘佛教中有着重要影响力的经典之一。若诵读此经，国家可获得四天王之守护由于经中所说的诵持本经能够带来不可思议的护国利民功德，能使国中饥馑、疾疫、战乱得以平息，国土丰饶，人民欢乐，故历代以来《金光明经》被视为护国之经，在大乘佛教流行的所有地区都受到了广泛重视。加之经中的金鼓忏悔法、流水长者子治病护生以及萨捶王子舍身饲虎的著名故事，使得这部经成为被广泛持诵的大乘经典。在尼泊尔，此经自古以来被视为九部大经之一，并在此发现了原始梵本。在日本，这部经从七世纪开始就被列为“镇护国家三经”之一(《妙法莲华经》、《仁王护国般若经》、《金光明经》)，在全国的寺庙诵读。这部经在蒙藏地区也持诵得非常普遍，过去在蒙古地区有各家轮流供养僧人每天念诵《金光明最胜王经》的习俗。\n\n",
          "本经重点在寿量品以下之四品，寿量品系记叙王舍城之信相菩萨怀疑佛之寿命仅有八十岁时，四方四佛即现身说明佛寿之长远。忏悔品、赞叹品则谓金鼓光明之教法、金光明忏法之功德。此后之诸品则叙说四天王镇护国家及现世利益之信仰。西域诸国对四天王之崇拜，以及中国金光明忏法之流行，均因信仰本经所致。"
        ]
      },      
      {        
        "id": 4,
        "level": 2,
        "title": "译本",
        "brief": "",
        "media": "jinguangming.mp3",
        "list": [],
        "page": [
          "本经译本有五种：\n\n",
          "(一)《金光明经》，四卷，北凉昙无谶译。\n",
          "(二)《金光明帝王经》，七卷（或六卷），陈·真谛译。\n",
          "(三)《金光明更广大辩才陀罗尼经》，五卷，北周耶舍崛多（一说阇那崛多）译。\n",
          "(四)《合部金光明经》，八卷，隋代宝贵等糅编。\n",
          "(五)《金光明最胜王经》（略称《最胜王经》），十卷，唐义净译。\n\n",
          "其中(一)(四)(五)收于《大正藏》第十六册。"
        ]
      }
    ]
  },
  {
    "id": 1023,
    "level": 1,
    "title": "称赞净土佛摄受经",
    "brief": "大唐三藏法师玄奘奉　诏译",
    "media": "jingtu.mp3",
    "page": "",
    "sections": [
      {
        "id": 1,
        "level": 2,
        "title": "经文",
        "brief": "",
        "media": "jingtu.mp3",
        "list": [],
        "page": [
          "如是我闻。一时薄伽梵。在室罗筏住誓多林给孤独园。与大苾刍众千二百五十人俱。一切皆是尊宿声闻。众望所识。大阿罗汉。其名曰尊者舍利子。摩诃目犍连。摩诃迦叶。阿泥律陀。如是等诸大声闻而为上首。复与无量菩萨摩诃萨俱。一切皆住不退转位。无量功德众所庄严。其名曰妙吉祥菩萨。无能胜菩萨。常精进菩萨。不休息菩萨。如是等诸大菩萨而为上首。复有帝释大梵天王。堪忍界主。护世四王。如是上首。百千俱胝那庾多数诸天子众。及余世间无量天人。阿素洛等。为闻法故。俱来会坐\n",
          "尔时世尊告舍利子。汝今知不。于是西方去此世界。过百千俱胝那庾多佛土。有佛世界名曰极乐。其中世尊名无量寿及无量光如来应正等觉。十号圆满。今现在彼安隐住持。为诸有情宣说甚深微妙之法。令得殊胜利益安乐\n",
          "又舍利子。何因何缘。彼佛世界名为极乐。舍利子。由彼界中诸有情类无有一切身心忧苦。唯有无量清净喜乐。是故名为极乐世界。\n",
          "又舍利子。极乐世界净佛土中处处皆有七重行列妙宝栏楯七重行列宝多罗树。及有七重妙宝罗网。周匝围绕四宝庄严。金宝银宝。吠琉璃宝。颇胝迦宝。妙饰间绮。舍利子。彼佛土中有如是等众妙绮饰功德庄严。甚可爱乐。是故名为极乐世界\n",
          "又舍利子。极乐世界净佛土中。处处皆有七妙宝池。八功德水弥满其中。何等名为八功德水。一者澄净。二者清冷。三者甘美。四者轻软。五者润泽。六者安和。七者饮时除饥渴等无量过患。八者饮已定能长养诸根四大。增益种种殊胜善根。多福众生常乐受用。是诸宝池底布金沙。四面周匝有四阶道。四宝庄严甚可爱乐。诸池周匝有妙宝树。间饰行列香气芬馥。七宝庄严甚可爱乐。言七宝者。一金。二银。三吠琉璃。四颇胝迦。五赤真珠。六阿湿摩揭拉婆宝。七牟娑落揭拉婆宝。是诸池中。常有种种杂色莲华。量如车轮。青形青显青光青影。黄形黄显黄光黄影。赤形赤显赤光赤影。白形白显白光白影。四形四显四光四影。舍利子。彼佛土中。有如是等众妙绮饰。功德庄严甚可爱乐。是故名为极乐世界\n",
          "又舍利子。极乐世界净佛土中。自然常有无量无边众妙伎乐。音曲和雅甚可爱乐。诸有情类闻斯妙音。诸恶烦恼悉皆消灭。无量善法渐次增长。速证无上正等菩提。舍利子。彼佛土中。有如是等众妙绮饰。功德庄严甚可爱乐。是故名为极乐世界\n",
          "又舍利子。极乐世界净佛土中。周遍大地真金合成。其触柔软香洁光明。无量无边妙宝间饰。舍利子。彼佛土中。有如是等众妙绮饰。功德庄严甚可爱乐。是故名为极乐世界\n",
          "又舍利子。极乐世界净佛土中。昼夜六时。常雨种种上妙天华。光泽香洁细软杂色。虽令见者身心适悦。而不贪著。增长有情无量无数不可思议殊胜功德。彼有情类昼夜六时。常持供养无量寿佛。每晨朝时持此天华。于一食顷。飞至他方无量世界。供养百千俱胝诸佛。于诸佛所。各以百千俱胝树花。持散供养。还至本处。游天住等。舍利子。彼佛土中。有如是等众妙绮饰。功德庄严甚可爱乐。是故名为极乐世界\n",
          "又舍利子。极乐世界净佛土中。常有种种奇妙可爱杂色众鸟。所谓鹅雁鹙鹭。鸿鹤孔雀。鹦鹉羯罗频迦。命命鸟等。如是众鸟。昼夜六时恒共集会。出和雅声。随其类音宣扬妙法。所谓甚深念住正断。神足根力。觉道支等。无量妙法。彼土众生闻是声已。各得念佛念法念僧。无量功德熏修其身。汝舍利子。于意云何。彼土众鸟。岂是傍生恶趣摄耶。勿作是见。所以者何。彼佛净土无三恶道。尚不闻有三恶趣名。何况有实罪业所招傍生众鸟。当知皆是无量寿佛变化所作。令其宣畅无量法音。作诸有情利益安乐。舍利子。彼佛土中有如是等众妙绮饰。功德庄严甚可爱乐。是故名为极乐世界\n",
          "又舍利子。极乐世界净佛土中。常有妙风。吹诸宝树及宝罗网。出微妙音。譬如百千俱胝天乐同时俱作。出微妙声甚可爱玩。如是彼土常有妙风。吹众宝树及宝罗网。击出种种微妙音声。说种种法。彼土众生闻是声已。起佛法僧念作意等无量功德。舍利子。彼佛土中有如是等众妙绮饰。功德庄严甚可爱乐。是故名为极乐世界\n",
          "又舍利子极乐世界净佛土中。有如是等无量无边不可思议甚希有事。假使经于百千俱胝那庾多劫。以其无量百千俱胝那庾多舌。一一舌上出无量声。赞其功德亦不能尽。是故名为极乐世界\n",
          "又舍利子。极乐世界净佛土中。佛有何缘名无量寿。舍利子。由彼如来及诸有情寿命无量无数大劫。由是缘故。彼土如来名无量寿。舍利子。无量寿佛证得阿耨多罗三藐三菩提已来。经十大劫。舍利子。何缘彼佛名无量光。舍利子。由彼如来恒放无量无边妙光。遍照一切十方佛土。施作佛事无有障碍。由是缘故。彼土如来名无量光。舍利子。彼佛净土成就如是功德庄严。甚可爱乐。是故名为极乐世界\n",
          "又舍利子。极乐世界净佛土中。无量寿佛常有无量声闻弟子。一切皆是大阿罗汉。具足种种微妙功德。其量无边不可称数。舍利子。彼佛净土成就如是功德庄严。甚可爱乐。是故名为极乐世界\n",
          "又舍利子。极乐世界净佛土中。无量寿佛常有无量菩萨弟子。一切皆是一生所系。具足种种微妙功德。其量无边不可称数。假使经于无数量劫。赞其功德终不能尽。舍利子。彼佛土中。成就如是功德庄严。甚可爱乐。是故名为极乐世界\n",
          "又舍利子。若诸有情生彼土者。皆不退转。必不复堕诸险恶趣边地下贱蔑戾车中。常游诸佛清净国土。殊胜行愿念念增进。决定当证阿耨多罗三藐三菩提。舍利子。彼佛土中。成就如是功德庄严。甚可爱乐。是故名为极乐世界\n",
          "又舍利子。若诸有情闻彼西方无量寿佛清净佛土无量功德众所庄严。皆应发愿生彼佛土。所以者何。若生彼土。得与如是无量功德众所庄严。诸大士等同一集会。受用如是无量功德。众所庄严清净佛土。大乘法乐常无退转。无量行愿念念增进。速证无上正等菩提故。舍利子。生彼佛土诸有情类。成就无量无边功德。非少善根诸有情类当得往生无量寿佛极乐世界清净佛土\n",
          "又舍利子。若有净信诸善男子或善女人。得闻如是无量寿佛无量无边不可思议功德名号极乐世界功德庄严。闻已思惟。若一日夜。或二或三。或四或五。或六或七。系念不乱。是善男子或善女人。临命终时。无量寿佛与其无量声闻弟子菩萨众俱。前后围绕来住其前。慈悲加祐令心不乱。既舍命已随佛众会。生无量寿极乐世界清净佛土\n",
          "又舍利子。我观如是利益安乐大事因缘。说诚谛语。若有净信诸善男子或善女人。得闻如是无量寿佛不可思议功德名号极乐世界净佛土者。一切皆应信受发愿。如说修行生彼佛土\n",
          "又舍利子。如我今者称扬赞叹无量寿佛无量无边不可思议佛土功德。如是东方亦有现在不动如来。山幢如来。大山如来。山光如来。妙幢如来。如是等佛如殑伽沙住在东方。自佛净土各各示现广长舌相。遍覆三千大千世界。周匝围绕。说诚谛言。汝等有情。皆应信受如是称赞不可思议佛土功德一切诸佛摄受法门\n",
          "又舍利子。如是南方亦有现在日月光如来。名称光如来。大光蕴如来。迷卢光如来。无边精进如来。如是等佛如殑伽沙住在南方。自佛净土各各示现广长舌相。遍覆三千大千世界。周匝围绕。说诚谛言。汝等有情。皆应信受如是称赞不可思议佛土功德一切诸佛摄受法门\n",
          "又舍利子。如是西方亦有现在无量寿如来。无量蕴如来。无量光如来。无量幢如来。大自在如来。大光如来。光焰如来。大宝幢如来。放光如来。如是等佛如殑伽沙住在西方。自佛净土各各示现广长舌相。遍覆三千大千世界。周匝围绕。说诚谛言。汝等有情。皆应信受如是称赞不可思议佛土功德一切诸佛摄受法门\n",
          "又舍利子。如是北方亦有现在无量光严通达觉慧如来。无量天鼓震大妙音如来。大蕴如来。光网如来。娑罗帝王如来。如是等佛如殑伽沙住在北方。自佛净土各各示现广长舌相。遍覆三千大千世界。周匝围绕。说诚谛言。汝等有情。皆应信受如是称赞不可思议佛土功德一切诸佛摄受法门\n",
          "又舍利子。如是下方亦有现在示现一切妙法正理常放火王胜德光明如来。师子如来。名称如来。誉光如来。正法如来。妙法如来。法幢如来。功德友如来。功德号如来。如是等佛如殑伽沙。住在下方自佛净土。各各示现广长舌相。遍覆三千大千世界。周匝围绕。说诚谛言。汝等有情。皆应信受如是称赞不可思议佛土功德一切诸佛摄受法门\n",
          "又舍利子。如是上方。亦有现在梵音如来。宿王如来。香光如来。如红莲华胜德如来。示现一切义利如来。如是等佛如殑伽沙。住在上方自佛净土。各各示现广长舌相。遍覆三千大千世界。周匝围绕。说诚谛言。汝等有情。皆应信受如是称赞不可思议佛土功德一切诸佛摄受法门\n",
          "又舍利子。如是东南方。亦有现在最上广大云雷音王如来。如是等佛如殑伽沙。住东南方自佛净土。各各示现广长舌相。遍覆三千大千世界。周匝围绕说诚谛言。汝等有情。皆应信受如是称赞不可思议佛土功德一切诸佛摄受法门\n",
          "又舍利子。如是西南方。亦有现在最上日光名称功德如来。如是等佛如殑伽沙。住西南方自佛净土。各各示现广长舌相。遍覆三千大千世界。周匝围绕。说诚谛言。汝等有情。皆应信受如是称赞不可思议佛土功德一切诸佛摄受法门\n",
          "又舍利子。如是西北方。亦有现在无量功德火王光明如来。如是等佛如殑伽沙。住西北方自佛净土。各各示现广长舌相。遍覆三千大千世界。周匝围绕。说诚谛言。汝等有情。皆应信受如是称赞不可思议佛土功德一切诸佛摄受法门\n",
          "又舍利子。如是东北方。亦有现在无数百千俱胝广慧如来。如是等佛如殑伽沙。住东北方自佛净土。各各示现广长舌相。遍覆三千大千世界。周匝围绕。说诚谛言。汝等有情。皆应信受如是称赞不可思议佛土功德一切诸佛摄受法门\n",
          "又舍利子。何缘此经。名为称赞不可思议佛土功德一切诸佛摄受法门。舍利子。由此经中。称扬赞叹无量寿佛极乐世界不可思议佛土功德。及十方面诸佛世尊。为欲方便利益安乐诸有情故。各住本土。现大神变。说诚谛言。劝诸有情信受此法。是故此经。名为称赞不可思议佛土功德一切诸佛摄受法门\n",
          "又舍利子。若善男子或善女人。或已得闻。或当得闻。或今得闻。闻是经已深生信解。生信解已。必为如是住十方面。十殑伽沙诸佛世尊之所摄受。如说行者。一切定于阿耨多罗三藐三菩提。得不退转。一切定生无量寿佛极乐世界清净佛土。是故舍利子。汝等有情。一切皆应信受领解。我及十方佛世尊语。当勤精进如说修行。勿生疑虑\n",
          "又舍利子。若善男子或善女人。于无量寿极乐世界清净佛土。功德庄严。若已发愿。若当发愿。若今发愿。必为如是住十方面。十殑伽沙诸佛世尊之所摄受。如说行者。一切定于阿耨多罗三藐三菩提。得不退转。一切定生无量寿佛极乐世界清净佛土。是故舍利子。若有净信诸善男子或善女人。一切皆应于无量寿极乐世界清净佛土。深心信解。发愿往生。勿行放逸\n",
          "又舍利子。如我今者称扬赞叹无量寿佛极乐世界不可思议佛土功德。彼十方面诸佛世尊。亦称赞我不可思议无边功德。皆作是言。甚奇希有。释迦寂静。释迦法王如来应正等觉明行圆满善逝世间解无上丈夫调御士天人师佛世尊。乃能于是堪忍世界。五浊恶时。所谓劫浊。诸有情浊。诸烦恼浊。见浊。命浊。于中证得阿耨多罗三藐三菩提。为欲方便利益安乐诸有情故。说是世间极难信法。是故舍利子。当知我今于此杂染堪忍世界五浊恶时。证得阿耨多罗三藐三菩提。为欲方便利益安乐诸有情故。说是世间极难信法。甚为希有不可思议\n",
          "又舍利子。于此杂染堪忍世界五浊恶时。若有净信诸善男子或善女人。闻说如是一切世间极难信法。能生信解。受持演说。如教修行当知是人。甚为希有。无量佛所曾种善根。是人命终。定生西方极乐世界。受用种种功德庄严清净佛土大乘法乐。日夜六时。亲近供养无量寿佛。游历十方供养诸佛。于诸佛所闻法受记。福慧资粮疾得圆满。速证无上正等菩提。时薄伽梵说是经已。尊者舍利子等。诸大声闻。及诸菩萨摩诃萨众。无量天人阿素洛等。一切大众闻佛所说。皆大欢喜信受奉行\n"
        ]
      },
      {
        "id": 2,
        "level": 2,
        "title": "同本异译",
        "brief": "",
        "media": "jingtu.mp3",
        "list": [],
        "page": [
          "唐窥基《阿弥陀经通赞疏序》：“此经前后有其四译：一、秦弘始四年二月八日罗什译，名《小无量寿经》；二、宋元嘉年中求那跋陀罗译，四纸；三、永徽六年大唐三藏于慈恩寺译，名《称赞净土佛摄受经》，十纸；四、后秦又译出《阿弥陀经偈颂》一纸，而失译主。\n",
          "唐静泰《众经目录》卷二〈大乘经重翻〉：“《无量清净平等觉经》二卷，六十纸，魏世白延译；《阿弥陀经》三卷，五十三纸，吴黄武年支谦译；《无量寿经》二卷，三十九纸，晋永嘉年竺法护译；《称赞净土佛摄受经》一卷，十纸，唐永徽年玄奘译。右四经，同本异译。”\n",
          "唐道宣《大唐内典录》卷六〈历代大乘藏经翻本单重传译有无录〉：“《小无量寿经》，四纸，宋元嘉年求那跋陀罗于杨都译；《无量寿佛经》，五纸，后秦弘始年罗什译；《称赞净土佛摄受经》，十纸，右三经同本，唐永徽年玄奘于慈恩寺译。”卷九〈历代众经举要转读录〉：“《无量寿佛经》，五纸，后秦弘始年罗什译。右一经，三译，与宋时求那跋陀罗所出《小无量寿》，及唐玄奘所出《称赞净土摄受经》同本，故不两出。”\n",
          "唐智升《开元释教录》卷四〈总括群经录〉：“《阿弥陀经》一卷，亦名《无量寿经》，弘始四年二月八日译。初出，与唐译《称赞净土经》等同本，见二秦《录》及僧祐《录》。”卷五〈总括群经录〉：“《小无量寿经》一卷，或无小字，第二出，与罗什《阿弥陀》及唐译《称赞净土》同本。”卷八〈总括群经录〉：“《称赞净土佛摄受经》一卷，见《内典录》，第三出，与罗什《阿弥陀经》等同本。”卷一二〈有译有本录中菩萨三藏录〉：“《阿弥陀经》一卷，亦名《无量寿经》，姚秦三藏鸠摩罗什译，第一译，第二本阙。《称赞净土佛摄受经》一卷，亦直云《称赞净土经》，大唐三藏玄奘译，出《内典录》，第二译。右二经，同本异译。”\n",
          "唐圆照《贞元新定释教目录》卷七〈总括群经录〉：“《小无量寿经》一卷，或无小字，第二出，与罗什《阿弥陀》及唐译《称赞净土》同本。”卷一一〈总括群经录〉：“《称赞净土佛摄受经》一卷，见《内典录》，第三出，与罗什《弥陀经》等同本。”卷二一〈有译有本录中菩萨三藏录〉：“《阿弥陀经》一卷，亦云《无量寿经》，姚秦三藏鸠摩罗什译，第一译，第二本阙。《称赞净土佛摄受经》一卷，亦直云《称赞净土经》，大唐三藏玄奘译，出《内典录》，第三译。右二经，同本异译。”\n",
          "依唐代诸经录所记，玄奘与罗什所依应为同一梵本。故明袁宏道《西方合论》卷三〈经中之经〉：“一《佛说阿弥陀经》，二《称赞净土佛摄受经》，二经同一梵本。初经简净，愈于后译。”此经传入日本，日僧亦从此说。\n",
          "日源信《阿弥陀经略记》：“《称赞净土经》，与今经，同本异译。”\n",
          "日显意《净土宗要集》卷上：“小经异译，《称赞净土佛摄受经》。”\n",
          "日托何《器朴论》卷上〈本坏非怀门〉：“今经、《称赞净土经》，同本异译。”\n",
          "日凝然《净土法门源流章》：“《阿弥陀经》一卷，姚秦罗什三藏译。震旦、日本人多诵持，制疏述钞，十有余家，兰菊诤美，金玉夺光。大唐玄奘三藏亦译此经，名《称赞净土摄受经》，亦有一卷，与罗什本，同本异译。"
        ]
      },
      {
        "id": 3,
        "level": 2,
        "title": "简介",
        "brief": "",
        "media": "jingtu.mp3",
        "list": [],
        "page": [
          "【称赞净土佛摄受经】全一卷。唐代玄奘译。略称称赞净土经。收于大正藏第十二册。内容阐说极乐国土之依报庄严，及阿弥陀佛与声闻菩萨众之数无量，并劝说一日至七日一心不乱，以求往生。为鸠摩罗什所译阿弥陀经之异译。两译本之文段章句等大略一致，然于诸佛之称赞部分，阿弥陀经列举六方三十八佛，本经则列举十方四十二佛。\n\n",
          "摘自黄念祖居士文章：\n",
          "《阿弥陀经》乃世尊不问自说之心要，十方佛赞之深经，究竟方便之妙法，最极圆顿之指归。早经姚秦罗什大师译为华文，即今流通最广之小本《弥陀》是也。罗师乃七佛译师，应秦人尚简之机，所译文约义丰，精妙畅达，至理圆彰，本无剩义。唯以末法众生，根机渐减。颇有行人，既未广探教海，又不深究己躬，以生灭心，希求佛慧，逞己情见，附会圣言。断取经中“一心不乱”之文，便谓往生极乐非此不可。遂使净业学人，或勉强坚持，而疑虑丛生；或望岩生退，而临歧叹泣。于是方便法门，顿生荆棘；易行之道，翻成险径。\n",
          "唐译乃玄奘大师所译，名为《称赞净土佛摄受经》，与秦译本同经而异名。玄奘大师之译经，准确完备，力保原面，虽篇幅稍增，而原语具存，辞义详明，可免误解杜撰之弊。例如：秦译曰：“一心不乱，……是人终时，心不颠倒，即得往生阿弥陀佛极乐国土。”唐译则为：“……系念不乱……临命终时，无量寿佛与其无量声闻弟子、菩萨众俱，前后围绕，来住其前。慈悲加佑，令心不乱。既舍命已，随佛众会，生无量寿极乐世界清净佛土。”两译合参，圣意明显。净宗妙旨，和盘托出。盖平时以信愿持名为因，临终即得加佑往生之果。《无量寿经》以“发菩提心，一向专念”为往生正因，正与此相表里。\n",
          "夫净宗之殊妙，首因普被三根。莲邦之超异，独在方便、同居。凡夫念佛，径登不退。超情离见，不可思议。十方如来同赞者在此，本师释尊谆谆教导者亦在此。莲宗九祖蕅益大师云：“若持至事一心不乱，则生方便有余土。若至理一心不乱，则生实报庄严土，亦分证常寂光土。”可见“一心不乱”乃求生上土之所需。欲生同居，横出三界，但发大心，深信切愿，老实念佛，足矣。"
        ]
      }
    ]
  },
  {
    "id": 1024,
    "level": 1,
    "title": "佛顶尊胜陀罗尼经",
    "brief": "各版本译本",
    "media": "vijaya_sutra.mp3",
    "page": "",
    "sections": [
      {
        "id": 1,
        "level": 2,
        "title": "佛陀波利译本",
        "brief": "唐周罽宾沙门佛陀波利 奉诏译",
        "media": "vijaya_sutra.mp3",
        "list": [],
        "page": [
          "唐周罽宾沙门佛陀波利奉诏译\n",
          "大正藏编号: T19 No.967\n\n",
          "永乐御制佛顶尊胜总持经咒序\n",
          "朕惟如来演大乘教。开方便门。千经万法。无非为济度群生。使不沦业报。佛顶尊胜总持经咒者。一切如来智印。广大慈悲。甚深希有。普利昏迷。实巨海之津梁。幽暗之日月。饥渴之饮食也。世间善男子善女人一切众生。能发菩提心持诵佩服者。其福德种种无尽。永脱诸恶苦趣。从无始以来百千亿劫。所积罪业悉皆消除。若昼夜勤修不懈。当得诸佛灌顶。神天拥护。福寿无量。如是胜果。目睹其效。诚实不虚。朕君临天下。闵斯民之执迷。所作所为。堕于恶趣。而不知若斯谬戾。诚为可矜。遂以是经咒。用俾河沙刹土。一切有情。均沾利益。寿延福增。同臻佛道。又况佛有誓盟。广济众生。必先度忠孝。凡忠臣孝子身生中国。又逢治世。受种种快乐。皆由其事君事亲能尽其道。又能敬礼三宝。修积善因。举足之顷。即登觉路。若夫为恶之徒。昧于改悟。所作所为。日甚一日。造业深重。甘心堕落。身如沐漆。求洁实难。陨坠幽扃。何由出世。苟能回心向善。即此一路。可超出劫尘也。永乐九年六月　日。\n\n",
          "佛顶尊胜陀罗尼经序 唐定觉寺沙门志静述\n\n",
          "佛顶尊胜陀罗尼经者。婆罗门僧佛陀波利。仪凤元年从西国来至此汉土到五台山次。遂五体投地向山顶礼曰。如来灭后众圣潜灵。唯有大士文殊师利。于此山中汲引苍生教诸菩萨。波利所恨生逢八难不睹圣容。远涉流沙故来敬谒。伏乞大慈大悲普覆令见尊仪。言已悲泣雨泪向山顶礼。礼已举首忽见一老人从山中出来。遂作婆罗门语谓僧曰。法师情存慕道追访圣踪。不惮劬劳远寻遗迹。然汉地众生多造罪业。出家之辈亦多犯戒律。唯有佛顶尊胜陀罗尼经。能灭众生一切恶业。未知法师颇将此经来不。僧报言曰贫道直来礼谒不将经来。老人言既不将经来空来何益。纵见文殊亦何得识。师可却向西国取此经将来流传汉土。即是遍奉众圣广利群生。拯济幽冥报诸佛恩也。师取经来至此。弟子当示师文殊师利菩萨所在。僧闻此语不胜喜跃。遂裁抑悲泪至心敬礼。举头之顷忽不见老人。其僧惊愕倍更虔心。系念倾诚回还西国。取佛顶尊胜陀罗尼经。至永淳二年回至西京。具以上事闻奏大帝。大帝遂将其本入内。请日照三藏法师。及敕司宾寺典客令杜行顗等。共译此经。敕施僧绢三十匹。其经本禁在内不出。其僧悲泣奏曰。贫道捐躯委命远取经来。情望普济群生救拔苦难。不以财宝为念。不以名利关怀。请还经本流行。庶望含灵同益。帝遂留翻得之经。还僧梵本。其僧得梵本将向西明寺。访得善解梵语汉僧顺贞。奏共翻译。帝随其请。僧遂对诸大德共顺贞翻译讫。僧将梵本遂向五台山。入山于今不出。今前后所翻两本并流行于代。其中小小语有不同者幸勿怪焉。至垂拱三年。定觉寺主僧志静。因停在神都魏国东寺。亲见日照三藏。法师问其逗留一如上说。志静遂就三藏法师咨受神咒。法师于是口宣梵音。经二七日句句委授。具足梵音一无差失。仍更取旧翻梵本勘挍。所有脱错悉皆改定。其咒初注云最后别翻者是也。其咒句稍异于杜令所翻者。其新咒改定不错并注其音。讫后有学者幸详此焉。至永昌元年八月。于大敬爱寺见西明寺上座澄法师。问其逗留亦如前说。其翻经僧顺贞见在住西明寺。此经救拔幽显最不可思议。恐有学者不知故。具录委曲以传未悟。\n\n",
          "佛顶尊胜陀罗尼经\n\n",
          "如是我闻。一时薄伽梵在室罗筏。住誓多林给孤独园。与大苾刍众千二百五十人俱。又与诸大菩萨僧万二千人俱。尔时三十三天于善法堂会。有一天子名曰善住。与诸大天游于园观。又与大天受胜尊贵。与诸天女前后围绕。欢喜游戏种种音乐。共相娱乐受诸快乐。\n",
          "尔时善住天子即于夜分闻有声言。善住天子却后七日命将欲尽。命终之后生赡部洲。受七返畜生身。即受地狱苦。从地狱出希得人身生于贫贱。处于母胎即无两目。\n",
          "尔时善住天子闻此声已。即大惊怖身毛皆竖愁忧不乐。速疾往诣天帝释所。悲啼号哭惶怖无计。顶礼帝释二足尊已。白帝释言听我所说。我与诸天女共相围绕受诸快乐。闻有声言善住天子却后七日命将欲尽。命终之后生赡部洲。七返受畜生身。受七身已即堕诸地狱。从地狱出希得人身。生贫贱家而无两目。天帝云何令我得免斯苦。\n",
          "尔时帝释闻善住天子语已。甚大惊愕即自思惟。此善住天子受何七返恶道之身。尔时帝释须臾静住入定谛观。即见善住当受七返恶道之身。所谓猪狗野干猕猴蟒蛇乌鹫等身。食诸秽恶不净之物。尔时帝释观见善住天子当堕七返恶道之身。极助苦恼痛割于心。谛思无计何所归依。唯有如来应正等觉。令其善住得免斯苦。\n",
          "尔时帝释即于此日初夜分时。以种种花鬘涂香末香。以妙天衣庄严执持往诣誓多林园于世尊所到已顶礼佛足右绕七匝。即于佛前广大供养。佛前胡跪而白佛言。世尊善住天子云何当受七返畜生恶道之身。具如上说。\n",
          "尔时如来顶上放种种光。遍满十方一切世界已。其光还来绕佛三匝。从佛口入。佛便微笑告帝释言。天帝有陀罗尼名为如来佛顶尊胜。能净一切恶道。能净除一切生死苦恼。又能净除诸地狱阎罗王界畜生之苦。又破一切地狱能回向善道。\n",
          "天帝此佛顶尊胜陀罗尼。若有人闻一经于耳。先世所造一切地狱恶业。悉皆消灭当得清净之身。随所生处忆持不忘。从一佛刹至一佛刹。从一天界至一天界。遍历三十三天。所生之处忆持不忘。\n",
          "天帝若人命欲将终。须臾忆念此陀罗尼。还得增寿得身口意净。身无苦痛。随其福利随处安隐。一切如来之所观视。一切天神恒常侍卫。为人所敬恶障消灭。一切菩萨同心覆护。\n",
          "天帝若人能须臾读诵此陀罗尼者。此人所有一切地狱畜生阎罗王界饿鬼之苦。破坏消灭无有遗余。诸佛刹土及诸天宫。一切菩萨所住之门。无有障碍随意趣入。\n",
          "尔时帝释白佛言。世尊唯愿如来为众生。说增益寿命之法。\n",
          "尔时世尊知帝释意心之所念。乐闻佛说是陀罗尼法。即说咒曰。\n",
          "曩谟(一)婆誐嚩帝(二)怛喇(二合)路枳也(三二合)钵啰底(四)尾始瑟吒(二合)野(五)没驮野(六)婆誐缚帝(七)怛儞也(二合)他(八)唵(九)尾戌驮野(十)娑么娑么三满哆(十一)嚩婆娑(十二)娑颇(二合)啰拏(十三)蘖帝誐贺曩(十四)娑嚩(二合)婆嚩尾秫弟(十五)阿鼻诜左睹[牟*含](十六)素蘖哆(十七)嚩啰嚩左曩(十八)阿蜜[口*栗](二合)哆(十九)鼻矖罽(二十)摩贺曼怛啰(二合)橎乃(二十一)阿贺啰阿贺啰(二十二)阿庾散驮啰柅(二十三)戌驮野戌驮野(二十四)誐誐曩尾秫弟(二十五)邬瑟腻洒(二十六)尾惹野尾秫弟(二十七)娑贺娑啰(二十八二合)啰湿铭(二十九二合)散[口*祖]儞帝(三十)萨嚩怛他蘖哆(三十一)嚩路迦[寧*頁](三十二)杀橎(引)啰弭哆(三十三)跛哩布啰抳(三十四)萨嚩怛他(引)蘖哆(三十五)纥哩(二合)娜野(三十六)地瑟姹(二合)曩(三十七)地瑟耻(二合)跢(三十八)摩贺母捺哩(三十九二合)嚩日啰(二合)迦野(四十)僧贺跢曩尾秫弟(四十一)萨嚩嚩啰拏(四十二)跛野讷蘖帝(四十三)跛哩尾秫弟(四十四)钵啰(二合)底(四十五)[寧*頁][革*(卄/(ㄇ@人)/戊)]跢野(四十六)阿欲秫弟(四十七)三摩野(四十八)地瑟耻(二合)帝(四十九)么柅么柅(五十)摩贺么柅(五十一)怛闼哆(五十二)部跢句致(五十三)跛哩秫弟(五十四)尾窣普(二合)吒(五十五)没地秫弟(五十六)惹野惹野(五十七)尾惹野尾惹野(五十八)娑么啰(五十九)萨嚩没驮(六十)地瑟耻(二合)哆秫弟(六十一)嚩日哩(二合)嚩日啰(二合)蘖陛(六十二)嚩日囕(六十三二合)婆嚩睹么么(六十四称名)舍哩囕(六十五)萨嚩萨怛嚩(六十六二合)难(上)左迦野(六十七)尾秫弟(六十八)萨嚩誐帝(六十九)跛哩秫弟(七十)萨嚩怛他蘖哆(七十一)三么湿嚩(二合)娑演睹(七十二)萨嚩怛他蘖哆(七十三)三么湿嚩(二合)娑(七十四)地瑟耻(二合)帝(七十五)没地野没地野(七十六)尾没地野(七十七)冒驮野冒驮野(七十八)尾冒驮野尾冒驮野(七十九)三满哆(八十)跛哩秫弟(八十一)萨嚩怛他蘖哆(八十二)纥哩(二合)娜野(八十三)地瑟姹(二合)曩(八十四)地瑟耻(二合)哆(八十五)摩贺母捺[口*(隸-木+士)](二合)娑嚩(二合)贺。\n",
          "佛告帝释言。此咒名净除一切恶道佛顶尊胜陀罗尼。能除一切罪业等障。能破一切秽恶道苦。天帝此大陀罗尼。八十八殑伽沙俱胝百千诸佛同共宣说。随喜受持。大日如来智印印之。为破一切众生秽恶道苦故。为一切地狱畜生阎罗王界众生得解脱故。临急苦难堕生死海中众生得解脱故。短命薄福无救护众生乐造杂染恶业众生得饶益故。又此陀罗尼于赡部洲住持力故。能令地狱恶道众生。种种流转生死。薄福众生。不信善恶业失正道众生等。得解脱义故。\n",
          "佛告天帝。我说此陀罗尼付嘱于汝。汝当授与善住天子。复当受持读诵思惟爱乐忆念供养。于赡部洲与一切众生。广为宣说此陀罗尼。印亦为一切诸天子故说此陀罗尼印。付嘱于汝。天帝汝当善持守护勿令忘失。天帝若人须臾得闻此陀罗尼。千劫已来积造恶业重障。应受种种流转生死。地狱饿鬼畜生阎罗王界阿修罗身。夜叉罗刹鬼神布单那羯吒布单那阿波娑摩啰。蚊虻龟狗蟒蛇一切诸鸟。及诸猛兽一切蠢动含灵。乃至蚁子之身更不重受。即得转生诸佛如来一生补处菩萨同会处生。或得大姓婆罗门家生。或得大刹利种家生。或得豪贵最胜家生。天帝此人得如上贵处生者。皆由闻此陀罗尼故。转所生处皆得清净。天帝乃至得到菩提道场最胜之处。皆由赞美此陀罗尼功德。如是天帝此陀罗尼。名为吉祥能净一切恶道。此佛顶尊胜陀罗尼。犹如日藏摩尼之宝。净无瑕秽净等虚空。光焰照彻无不周遍。若诸众生。持此陀罗尼亦复如是。亦如阎浮檀金明净柔软。令人喜见不为秽恶之所染着。天帝若有众生。持此陀罗尼亦复如是。乘斯善净得生善道。天帝此陀罗尼所在之处。若能书写流通受持读诵听闻供养。能如是者一切恶道皆得清净。一切地狱苦恼悉皆消灭。\n",
          "佛告天帝。若人能书写此陀罗尼。安高幢上。或安高山或安楼上。乃至安置窣堵波中。天帝若有苾刍苾刍尼优婆塞优婆夷族姓男族姓女。于幢等上或见或与相近。其影映身。或风吹陀罗尼。上幢等上尘落在身上。天帝彼诸众生所有罪业。应堕恶道地狱畜生阎罗王界饿鬼界阿修罗身恶道之苦。皆悉不受亦不为罪垢染污。天帝此等众生。为一切诸佛之所授记。皆得不退转。于阿耨多罗三藐三菩提。\n",
          "大帝何况更以多诸供具华鬘涂香末香幢幡盖等衣服璎珞。作诸庄严。于四衢道造窣堵波。安置陀罗尼。合掌恭敬旋绕行道归依礼拜。天帝彼人能如是供养者。名摩诃萨埵。真是佛子持法栋梁。又是如来全身舍利窣堵波塔。\n",
          "尔时阎摩罗法王。于时夜分来诣佛所。到已以种种天衣妙华涂香庄严。供养佛已。绕佛七匝顶礼佛足。而作是言。我闻如来演说赞持大力陀罗尼故来修学。若有受持读诵是陀罗尼者。我常随逐守护。不令持者堕于地狱。以彼随顺如来言教而护念之。\n",
          "尔时护世四天大王。绕佛三匝白佛言。世尊唯愿如来为我。广说持陀罗尼法。尔时佛告四天王。汝今谛听我当为汝。宣说受持此陀罗尼法。亦为短命诸众生说。当先洗浴着新净衣。白月圆满十五日时。持斋诵此陀罗尼。满其千遍。令短命众生还得增寿。永离病苦一切业障悉皆消灭。一切地狱诸苦亦得解脱。诸飞鸟畜生含灵之类。闻此陀罗尼一经于耳。尽此一身更不复受。\n",
          "佛言若人遇大恶病。闻此陀罗尼。即得永离一切诸病。亦得消灭应堕恶道。亦得除断。即得往生寂静世界。从此身已后更不受胞胎之身。所生之处莲华化生。一切生处忆持不忘。常识宿命。\n",
          "佛言若人先造一切极重恶业。遂即命终乘斯恶业应堕地狱。或堕畜生阎罗王界。或堕饿鬼乃至堕大阿鼻地狱。或生水中或生禽兽异类之身。取其亡者随身分骨。以土一把诵此陀罗尼二十一遍。散亡者骨上即得生天。\n",
          "佛言若人能日日诵此陀罗尼二十一遍。应消一切世间广大供养。舍身往生极乐世界。若常诵念得大涅槃。复增寿命受胜快乐。舍此身已即得往生种种微妙诸佛刹土。常与诸佛俱会一处。一切如来恒为演说微妙之义。一切世尊即受其记。身光照曜一切刹土。佛言若诵此陀罗尼法。于其佛前先取净土。作坛随其大小。方四角作。以种种草华散于坛上。烧众名香。右膝着地胡跪。心常念佛。作慕陀罗尼印。屈其头指以大母指。押合掌。当其心上。诵此陀罗尼一百八遍讫。于其坛中如云王雨华。能遍供养八十八俱胝殑伽沙那庾多百千诸佛。彼佛世尊咸共赞言。善哉希有真是佛子。即得无障碍智三昧。得大菩提心庄严三昧。持此陀罗尼法应如是。佛告天帝我以此方便。一切众生应堕地狱道令得解脱。一切恶道亦得清净。复令持者增益寿命。天帝汝去将我此陀罗尼。授与善住天子。满其七日。汝与善住俱来见我。\n",
          "尔时天帝于世尊所。受此陀罗尼法奉持还于本天。授与善住天子。尔时善住天子。受此陀罗尼已。满六日六夜。依法受持一切愿满。应受一切恶道等苦。即得解脱住菩提道。增寿无量甚大欢喜。高声叹言希有如来。希有妙法希有明验。甚为难得令我解脱。尔时帝释至第七日。与善住天子将诸天众。严持华鬘涂香末香宝幢幡盖天衣璎珞微妙庄严。往诣佛所设大供养。以妙天衣及诸璎珞。供养世尊绕百千匝。于佛前立踊跃欢喜坐而听法。\n",
          "尔时世尊舒金色臂。摩善住天子顶。而为说法授菩提记。佛言此经名净除一切恶道佛顶尊胜陀罗尼。汝当受持。尔时大众闻法欢喜信受奉行。"
        ]
      },
      {
        "id": 2,
        "level": 2,
        "title": "杜行𫖮译本",
        "brief": "大唐京兆杜行顗奉　诏译",
        "media": "vijaya_sutra.mp3",
        "list": [],
        "page": [
          "大唐京兆杜行顗奉　诏译\n",
          "大正藏编号: T19 No.968\n\n",
          "佛顶尊胜陀罗尼经\n\n",
          "稽首一切智\n\n",
          "如是我闻。一时佛在舍卫国祇树给孤独园。与大比丘众八千人俱。菩萨三万二千。逮得正智照明诸法。于知所知了无罣碍。其名曰观自在菩萨得大趣菩萨。弥勒菩萨文殊师利童真菩萨。莲华胜藏菩萨手金刚菩萨。持地菩萨虚空藏菩萨。除一切障菩萨普贤菩萨而为上首。如是等三万二千菩萨摩诃萨众。复有万梵摩天。善咤梵摩而为上首。从余生界来诣佛所俱在会集\n",
          "复有万二千诸释天众。与无量天龙夜叉干闼婆阿修罗迦楼罗紧那罗摩[目*侯]罗伽人非人等俱来在会\n",
          "尔时圣尊四众围绕。恭敬供养而为说法。时三十三天善法场中有天名善住。处大宝宫盛纵欢乐。妓丽侍奉嬉戏驰游。观览娱情悉畅所欲。忽夜有声呼天善住。汝终期至七日当死。七生阎浮入于地狱。后或为人贫穷生盲。受诸苦恼。善住闻已恐怖惊惶毛竖忧愁。急诣释提桓因天帝之所。前礼帝足荒惧白帝。请帝垂哀。救我苦厄救我苦厄。我受天乐纵心适意。忽有声言七日命终。七生阎浮当入地狱。后或为人贫穷生盲受诸苦恼。我今烦荒心迷识乱计不知出。惟帝悲愍拔救苦毒。释提桓因闻是语已。深怀怪悼云何七生。默寂须臾遂见善住。于此命终便爱猪身。猪身毕已受于狗身。狗身毕已受于狐身。狐身毕已受于猴身。猴身毕已受毒蛇身。蛇身毕已当受鹫身。鹫身毕已受于乌身。如是七生恒食秽恶。释提桓因见是事已。深哀善住当受大苦。何计何从谁能救济。作是思惟唯除如来阿罗诃三藐三佛陀无能救者。于是天帝其夜后分。赍诸华鬘种种诸香末香烧香。天衣璎珞诸庄严具。诣于祇林佛圣尊所。顶礼双足右绕七匝大供养已。便于佛前一面而坐。以善住事具白圣尊。其时如来顶放大光。其光杂色流照十方一切生界。还至佛所右绕三匝从佛口入。佛遂微笑告释提桓因。有佛灌顶清净诸趣佛顶尊胜陀罗尼。净除一切业障地狱畜生。阎摩卢迦生死苦恼。破地狱道升于佛路。天帝此清净诸趣佛顶尊胜陀罗尼。但听闻者生死相续一切业障。种种苦患咸悉消灭。当获善果得宿命智。从一佛国生一佛国。从一天中生一天中。乃至三十三天宫常知宿命。能习持者。现百年限更增其寿。身口意净心宁适乐。身苦咸除获诸善触。诸佛观视诸天卫护。一切菩萨慈爱系念。读诵之者一切地狱畜生。阎摩卢迦及诸饿鬼。息除消散境域空虚。一切佛剎菩萨天宫。咸辟福门导之令入。于是释提桓因前白佛言圣尊。怜愍摄护一切众生。唯愿为说清净诸趣佛顶尊胜陀罗尼。尔时圣尊受天帝请。即说陀罗尼曰\n",
          "南谟薄伽(上)婆帝底[口*黎](二合)卢吉夜(翊可反二合)钵罗(上二合)底(都里反下同)毘(上)始瑟咤夜(翊可反下同)勃陀夜(一云归命圣尊三界胜觉)怛侄(徒列反)他(二)乌牟(半音三)毗输陀(上重)夜么么(么么云某甲受持者于此自称名)娑(上)曼多皤(上)婆(重)娑(上)馺叵(二合)啰(上)拏(上)伽底伽(上)诃(上)那琐婆(重)皤(上)舜(入)提(五)阿(上)毘(上重)瑟者夜(二合)素(上)伽(上)多(上)婆(上)者那蜜[口*栗](二合)多毘(上重)讪(疏皆反)罽(平六)阿诃(上)啰(上)阿诃(上)啰(上七)阿愈珊陀(重)啰(上)尼(上八)输陀(上重)夜输陀(上重)夜(九)伽(上)伽(上)那毘(上)舜(入)提(重十)乌瑟尼(二合)沙(疏我反)毘(上)阇(上)夜舜(入)提(重十一)娑(上)诃(上)娑啰(上二合)啰湿弭三朱(长)地(上)低(十二)萨啰皤(上二合)多(上)他伽(上)多地(上重)瑟[女*宅](丑遐反二合)那地(上重)瑟祉低(十三)阿(上)地哩(二合)跋阇啰(上二合)迦夜僧诃(上)多(上)那(上)舜(入)提(重十四)萨啰皤(二合)皤(上)啰(上)拏(上)毘(上)舜(入)提(重十五)钵啰(上二合)夜[仁-二+尔]夜多(上)婆(上重)夜(十六)阿愈舜(入)提(十七)娑(上)么耶(余他反)地(上重)瑟祉(二合)低(十八)么[仁-二+尔]么[仁-二+尔]么么[仁-二+尔](十九)多(上)他(上)多菩(重)多俱知(上)跛唎(上)舜(入)提(重二十)毘(上)娑普(二合)咤(上)勃地(上)舜(入)提(重二十一)阇(上)夜阇(上)夜(二十二)毘(上)阇(上)夜毘(上)阇(上)夜(二十三)娑么(二合)啰(上)娑么(二合)啰(上二十四)勃陀地(上重)瑟祉(二合)多(上)舜(入)提(重二十五)跋阇[口*黎](二合)跋阇啰(上二合)揭啰鞞(重二十六二合)跋阇蓝(二合)婆(上重)皤(上)睹么么(二十七么么云某甲受持者于此自称名)么诃耶那(上)钵罗(上二合)婆(上重)迦夜毘(上)舜(入)提(重二十八)萨啰皤(上二合)伽(上)底跛唎舜(入)提(重二十九)萨啰皤(上二合)多伽多娑(上)摩戍阿(二合)娑地(上重)瑟祉(二合)低(三十)勃陀(重)夜(二合)勃陀(重)夜(二合三十一)毘(上)菩(长)陀(上重)夜(三十二)娑(上)曼多跛唎(上)舜(入)提(重三十三)萨啰皤(上二合)多(上)他伽(上)多地(上重)瑟奼(丑遐反二合)那地(上重)瑟祉(二合)低(三十四)莎诃(三十五)(注平上去入者从四声法借音读注半音者半声读注二合者半上字连声读注重者带喉声重读注长者长声读注反者从反借音读罗利卢栗黎蓝等字傍加口者转声读)\n",
          "天帝此清净诸趣佛顶尊胜陀罗尼。净诸罪障除诸恶趣。八十八俱胝百千恒河沙诸佛。所共宣说守护喜赞。一切如来智印印之。为除一切众恶趣故。一切地狱畜生阎摩卢迦。诸罪恶类沉溺苦海。受诸痛毒为解脱故。为诸短寿薄福下陋。卑贱恶业诸众生故。趣于地狱种种生类夭折失心。亡背正路诸众生故。说此陀罗尼行阎浮提。净除罪业令归解脱。天帝汝当持此尊胜陀罗尼为善住说。当为阎浮众生诸天天子一切含识。宣扬读诵思惟习念。恭敬供养受持修行。我今以陀罗尼印教约。付嘱天帝汝当善持闻此陀罗尼者。百千劫中。所积业障咸得清净。不堕地狱不生畜生。阎摩卢迦饿鬼恶趣。不受阿修罗夜叉罗剎。及富丹那迦咤富丹那癫等鬼神之身。乃至犬龟鸟兽蚊虻毒蛇腹行之类。并诸小虫不复更受。恒与佛俱或生菩萨胜族。或生婆罗门大姓剎利大姓居士大家。以此陀罗尼力得清净生。至坐菩提获正遍觉。天帝此清净诸趣尊胜陀罗尼。威神广大具大功果。有大力能是大吉祥。如日藏宝珠皎洁无垢净若虚空。所在之处光明照朗。此陀罗尼所置之处。威神洽被亦复如是。持此陀罗尼者。一切罪恶皆不能染。柔和润泽清净无垢如阎浮檀金。书写读习诵念供养。受持修行此陀罗尼者。当知此处地狱业除诸趣咸净。书此陀罗尼安置幢上。树于高山或高屋上。及余高处或浮图中。若比丘比丘尼优婆塞优婆夷善男子善女人等。见此陀罗尼幢。若近幢若幢影沾身若幢风吹身。或为幢风飘尘着身。罪业便消。不生地狱畜生阎摩卢迦饿鬼阿修罗中。不堕诸恶趣一切如来诸佛当与授记。得不退转至登正觉。以种种华香。种种诸鬘种种幢伞。幡盖璎珞诸庄严具。并诸涂饰修大供养。于四衢道造塔。安置此陀罗尼行道顶礼。当知此辈是摩诃萨。佛之法子法之梁柱舍利之塔\n",
          "尔时阎摩法王。其夜将晓来诣佛所。以种种天华种种诸香。杂香烧香天衣璎珞。修大供养右绕七匝。顶礼佛足白佛言圣尊。我知佛恩非不知恩。今为报佛恩故拥护一切。常勤奉事此大威力大功果陀罗尼。闭地狱门净诸恶趣\n",
          "尔时四天王绕佛三匝前白佛言。唯愿圣尊说此陀罗尼修行之法。佛告四天王谛听谛听我今当说。若有命短求长寿者。当于白月十五日澡浴清净。着净洁衣受八戒斋。诵此陀罗尼千遍。诸障便除病愈寿增获大安乐。地狱畜生诸恶趣苦咸悉解脱。乃至畜生诸恶趣类。耳得闻此陀罗尼者。便复不受恶趣之身。婴缠重病者病皆消散诸趣清净。命终之后生现乐界。莲华化生不受胎藏常知宿命。若诸众生罪业所牵。命终之后生于恶趣。应以此陀罗尼咒土二十一遍。散其骸骨之上随其所生若地狱若畜生。或阎摩卢迦或饿鬼趣。乃至阿鼻地狱禽兽昆虫。咸谢苦身生天受乐。日日诵此陀罗尼二十一遍。罪灭福增众人爱敬。命终之后生极乐国。若常念持此陀罗尼。命终之后生诸净土。从一佛国至一佛国。一切佛剎作大光照。常与佛俱诸佛护育而与授记。乃至获证大涅盘乐。修行此陀罗尼者。当作方坛四面正等。散种种净华烧种种香。右膝轮着地长跪一心。普念十方一切诸佛。作合十指爪印当于心上。二头指二大拇指各相屈按。称娑度(云善哉)诵此陀罗尼一百八遍。即为供养承事八十八俱胝恒河沙那由他百千诸佛。如佛供养而作供养。亦为供养四大天王。一切赞善称是佛子。以大菩提庄严其心获无碍智。凡欲诵念此陀罗尼者。皆当至心如法作合十指爪印。是为修行陀罗尼法\n",
          "佛告释提桓因。天帝当以此法救除众生。地狱诸趣一切苦恼。净诸趣业获长寿果。天帝当还可授善住天子此陀罗尼。满七日已汝共善住来至我所。释提桓因受佛教已还于天宫。以此佛顶尊胜陀罗尼。授善住天子。善住受已修行供养六日六夜。爰至七日诸恶趣业皆得解脱。居天福处获大长寿。欢喜踊跃大声唱言。阿呼佛陀耶阿呼达摩耶阿呼僧伽耶阿呼毗耶陀(云陀罗尼)救拔众生一切苦厄。令我得脱诸恶趣苦\n",
          "尔时天帝释提桓因部属侍绕。将善住天子赍种种华香。烧香涂香并种种鬘。盖伞幡幢衣服璎珞。乘天宝辂备天庄严。来至佛所作大供养右绕万匝便。于佛前一面而立。颂赞佛已退坐听法。佛申金色右手。慰护善住而与授记"
        ]
      },      
      {
        "id": 3,
        "level": 2,
        "title": "地婆诃罗译本",
        "brief": "大唐天竺三藏地婆诃罗译",
        "media": "vijaya_sutra.mp3",
        "list": [],
        "page": [
          "大唐天竺三藏地婆诃罗译\n",
          "大正藏编号: T19 No.969\n\n",
          "佛顶尊胜陀罗尼经\n\n",
          "如是我闻。一时佛在舍卫国祇树给孤独园。与大比丘众八千人俱。复有菩萨摩诃萨等。一切皆得正智明炬。照于诸法无所罣碍。其名曰文殊师利菩萨莲华胜藏菩萨。离诸障菩萨观世音菩萨。得大势菩萨执金刚菩萨。虚空藏菩萨普贤菩萨。弥勒菩萨持地菩萨摩诃萨等。如是上首三万二千人俱\n",
          "复有万梵天王善咤天等。各从余世界来至佛所\n",
          "复有万二千天帝。与无量诸天龙八部人非人等来至佛所\n",
          "尔时世尊四众围绕。供养恭敬而为说法。当是之时释天众中。有一天人名曰善住。与诸天女处大宝宫。放逸嬉戏恣情受乐。其夜有声呼善住曰。却后七日汝定命终。于阎浮提七返生死。从是已后复入地狱。从地狱出后得人身。生盲贫穷具受诸苦。善住闻已心惊惶怖。身毛为竖战栗不安。奔驰往诣彼释天所。陈已所闻请求哀救。时释天王闻善住言。心生惊悼默而思曰。云何七生彼生何类。作是念已即见善住。死相现前受于猪身。毕猪身已复受狗身。如是次第狐身猴身。毒蛇之身乌身鹫身。如是七生恒食臭秽。时释天王见此事已。深哀善住必受斯苦。自念于彼无如之何。惟佛世尊方能救济。时释天王于夜后分。赍诸华鬘衣服璎珞种种香等。诣舍卫国供养世尊。礼佛双足却住一面。而白佛言世尊。我所止宫有一天子名曰善住。耽荒戏乐纵情游处。夜忽有声呼而谓曰。汝后七日必定命终。于阎浮提受七恶报。所生之处常食臭秽。从是已后复入地狱。从地狱出得生人中。盲瞽贫穷具受众苦。向我求救无如之何。我思世尊方能救彼\n",
          "尔时世尊闻见释天陈请毕已。顶放种种杂色光明。流照十方一切世界。照已还至佛世尊所。右绕三匝从佛口入。佛便微笑告释天言。我有如是清净诸趣灌顶最胜大陀罗尼。能满汝愿救于彼苦。亦大饶益一切众生。天帝我此神咒力。能灭除一切业障地狱畜生。阎摩罗等种种诸苦。又能破坏地狱等道。令诸众生发正觉路。天帝若有暂能听闻之者。悉得消灭一切业障生死诸苦。当获善利得宿命智。从一佛国至一佛国。从一天中生一天中。所生之处常识宿命。若有学习此经咒者。现百年限更增其寿。身口意净泰然安乐。诸佛观视诸天卫护。一切菩萨咸加慈念。若常读诵此经咒者。彼三恶道所有诸苦息灭不行。一切佛剎诸天福门导之令入。时天帝释闻佛赞说此陀罗尼。前白佛言世尊。惟愿如来怜愍摄护一切众生。请说所陈清净诸趣佛顶最胜大陀罗尼。尔时世尊受天帝请。即为演说陀罗尼曰\n",
          "纳谟纳莫(一)怛萨谜薄伽跋帝(二)[口*室]唳路迦(引)钵啰底馝失瑟咤(引坼佉切)耶(三余何反)三菩驮(引)耶(四)摩诃牟(去)泥(去五)怛侄他(六)呜吽(七)馝输驮耶(八)三摩三漫多何婆(去)婆贺娑(九)萨破啰拿咖(去)[口*底]伽诃那(十)萨婆何婆婆舜(入)提(十一)阿鼻诜者么苏伽陀跋啰跋缮那(十二)阿蜜[口*栗]多(引)毗晒罽(平十三)阿(引上)喝啰(上)阿(引)喝啰(十四上)阿(引去)瑜散(去)陀(引)啰[目*尼](十五)输驮耶输驮耶(十六)萨婆羯摩婆啰拿(引)[仁-二+尔](十七)谜嚧跋啰伽伽那毗舜(去下同)提(十八)呜瑟腻(引)沙跋啰曷啰怛那毗社耶(十九)达摩驮都苏毗舜提(二十)萨诃萨啰曷啰湿弭珊珠地帝(二十一)末昵摩诃末[目*尼]苏真陀末[目*尼](二十二)跋啰萨婆怛他揭多地瑟[口*宅](引)那地瑟耻多(二十三)摩诃母侄唳(二十四)跋折啰个(引)耶僧诃哆那苏舜提(二十五)萨婆婆啰拿毗舜提(二十六)钵刺底婆[仁-二+尔]婆哆耶(余何反)阿(去)瑜舜提(二十七)三摩耶頞地瑟耻低(二十八)末[仁-二+尔]摩末[仁-二+尔](二十九)怛闼多部多俱胝钵李舜提(三十)仳(芳已反)萨普多馞地(平)舜提(三十一)社耶社耶(三十二)毘社耶毘社耶(三十三)毗社耶萨摩啰萨摩啰(三十四)萨婆菩驮(引)頞地瑟耻多舜提(三十五)跋折唳跋折啰揭鞞(三十六)跋折览婆伐都(三十七)么么(自称名)萨婆萨埵那(引三十八)个耶毗舜提(三十九)萨婆[口*伽](去)底(平)钵李舜提(四十)萨婆怛他揭多(四十一)三磨(去)室缚(二字合声符贺反)娑頞地瑟耻低(四十二)馞陀(地耶反)馞陀(四十三)菩陀耶菩陀耶(四十四)三曼多末啰达摩驮都钵李舜提(四十五)萨婆怛他揭多(四十六)頞地瑟[口*宅](引)那頞地瑟耻低(四十七)娑婆呵\n",
          "佛告天帝。此陀罗尼八十八亿百千恒河沙诸佛世尊所共宣说。守护称赞智印印之。如是诸佛为欲解脱地狱畜生阎摩罗等。沉溺苦海诸苦毒故。又为利益短寿薄福卑陋下贱。一切众生诸恶业故。又为安乐趣诸恶道夭逝乱心。一切众生诸苦恼故。是故诸佛说此最胜大陀罗尼。天帝汝当以此大陀罗尼。授善住天令彼修习。亦当为彼诸天天子。及阎浮提一切众生宣扬显说。令彼众生受持读诵。供养恭敬尊重赞叹。天帝我以此法陀罗尼印。付嘱于汝汝当奉持。持此咒者悉能除灭百千劫中一切罪业。所生之处常遇诸佛。乃至获得无上菩提。天帝我此法印大陀罗尼具大吉祥。如日藏宝所在之处光耀照朗。亦喻于彼阎浮提金。无秽无瑕不染尘垢。若人有能读诵书持。忆念修行供养之者。悉得如上所有功德。天帝若有书此大陀罗尼。安彼高幢置高山上。高屋高处及高塔中。令诸四众远近见者。亦得如上所有功德。或为幢影影覆其身。或为幢风风所吹鼓。或幢飘扬飞尘坌身。亦得如上所有功德。天帝若有四众。能于彼彼四衢道中造作塔庙。安置如是大陀罗尼。日日能以种种花鬘缯幡幢盖。璎珞香等以用供养。及能旋绕恭敬礼拜。当知是人是大菩萨。是真佛子是法桥梁。亦是诸佛舍利宝塔\n",
          "尔时阎摩法王闻是事已。其夜将晓。赍持种种杂色宝华。种种诸香宝衣璎珞。来诣佛所顶礼佛足。右绕七匝却住一面。以诸供具供养如来。修供养已白佛言世尊。我今为欲报佛恩故。常勤奉事此大威力具大果报。拥护一切闭地狱门。清净诸趣大陀罗尼。尔时四天王从坐而起。绕佛三匝前白佛言。世尊惟愿为我说此修行陀罗尼法。佛告四天王谛听谛听善思念之。吾为汝等及诸众生。说彼修行陀罗尼法。若有命短求长寿者。或有病苦求除愈者。或有恶业应堕地狱饿鬼畜生诸不善趣如是等类。皆当以彼月十五日。洗浴清净着新洁衣。又当受持八戒斋法。然后诵此大陀罗尼满足千遍。当获安乐增其寿命。所有病苦皆得除愈。诸恶业报悉灭无余。若有耳闻如是咒者。尽其寿命往极乐国。莲华化生常识宿命。若有为彼恶业所牵已命终者。亦当诵此陀罗尼咒二十一遍。以咒咒土散其尸上。随所生处舍彼苦身生天受乐。若能日日诵此最胜大陀罗尼经三七遍。亦得如上所有功德。生生常处净佛国土。于诸佛剎作大光明。常与佛俱为佛所记。乃至获得大般涅盘。若有诸人于此法门。如上所求诸心愿者。当作一坛四方正等。于其坛内散种种华烧众名香。一心普念十方诸佛。右膝着地长跪合掌。屈二头指按二拇指。当于心上称言善哉。然后诵此陀罗尼咒。若有人能诵持此咒。日日满足一百八遍。即为供养如上所说恒河沙等诸佛世尊。亦为供养汝等四王。当知是人一切赞善。以大菩提庄严其心。获无碍智是真佛子\n",
          "尔时世尊说此语已。告天帝言。天帝汝可以此陀罗尼法。授彼善住满七日已。可与彼俱来至我所。时释天王受佛教敕还本天宫。呼善住来授彼神咒善住闻已恭敬供养。如说奉行至于七日。诸恶业等皆得除灭。于已天中增其寿命。欢喜踊跃发大声言。奇哉佛陀奇哉达摩奇哉僧伽。奇哉最胜陀罗尼印力。能灭除一切苦厄。令我得脱如是恶业。时善住天见是事已。即便往诣彼天帝所作如是言。我蒙天恩为我请佛。佛为我说大陀罗尼。令我恶业皆悉除灭。我欲往谢佛世尊恩。惟愿天王与我俱往。时天帝释将诸部属。与善住俱持诸香花众妙璎珞。乘天宝辂至于佛所。以诸供具供养如来。绕百千匝住一面立。歌咏佛德言不能宣。尔时世尊申金色手。抚彼善住发和雅音授其记[卄/别]。时善住天欢喜却坐。听于如来所说法要。闻说法已心怀踊跃。与天帝俱礼佛而退"
        ]
      },
      {
        "id": 4,
        "level": 2,
        "title": "净除业障经译本",
        "brief": "大唐天竺三藏地婆诃罗奉　制译",
        "media": "vijaya_sutra.mp3",
        "list": [],
        "page": [
          "大唐天竺三藏地婆诃罗奉　制译\n",
          "大正藏编号: T19 No.970\n\n",
          "最胜佛顶陀罗尼净除业障经\n\n",
          "如是我闻。一时薄伽梵在室罗筏竹笋道场。于誓多林给孤独园中。与大比丘众八千人俱。皆是住声闻位尊者。大阿罗汉众所知识。其名曰尊者舍利子。摩诃目干连。摩诃迦叶。阿泥律陀。如是等诸大声闻而为上首\n",
          "复有无量菩萨摩诃萨众。一切皆是住不退转地之行。无量功德之所庄严。其名曰观自在菩萨。妙吉祥菩萨。得大势菩萨。慈氏菩萨。胜莲华藏菩萨。净除一切障菩萨。普贤菩萨。如是等菩萨摩诃萨三万二千人而为上首。与诸大众时俱会坐。复有万梵天王。梵摩天王。善见天王而为上首。与其梵众而俱会坐。复有万二千天帝释而为上首。与无量天龙药叉干闼缚阿素洛迦噜洛紧捺洛莫呼勒伽鸠盘荼毕舍遮人非人等大众。俱在会座\n",
          "尔时世尊四众围绕。恭敬瞻仰一心听法。时彼三十三天会于善法堂中。有一天子名曰善住。乘大宝宫天女侍从。前后围绕纵逸嬉戏。与诸妓女共相娱乐。时夜后分忽闻空中有声唤言。善住天子汝从今数。却后七日汝当舍报。堕于阎浮作七种畜生。常食秽恶不净之物。次堕地狱备受诸苦。经多劫后方得为人。虽得人身生无两目。矬陋粗丑诸根不具。口气常臭恒乏衣食。贫穷下贱人所弃恶。尔时善住天子。闻是语已心惊惶怖。举身毛竖愁忧不乐。即严宫从香花供具。诣天帝所跪礼足已。哀惋啼泣白言天帝。听我所陈我于善法堂中。将诸天女与诸天众共相娱乐。适于向时忽闻空中有声呼我名言。汝后七日命期当尽下生阎浮受七返畜身。不净秽污而为食啖。又入地狱受苦多劫。后得人身生无两目。身处寒碎容貌粗丑。口气臭秽贫穷下贱。苦恼缠缚人所不喜。天帝云何令我得免。尔时帝释闻说此语。甚大惊愕即时思惟。善住天子前因何福今生天上。受斯妙乐经尔多劫。复何恶业天报遽尽。阎浮之内受七畜生。又入地狱备经多苦。为人无目众恶备具。尔时帝释思惟是已复作是念而此善住为何畜身。即以天眼观其所报。须臾在定便见善住受七畜者。所谓猪狗野干猕猴蟒蛇乌鹫等辈。常食极恶臭秽之物。见是事已极助忧恼。酸伤悲感痛切于心。复作是念我但见此受报少分。而诸因感深远之事非我能测。唯有如来正遍知海。能知如是善恶等因。如我应往谘问是事。世尊大慈应为我等说是所以。或令善住得免斯苦。尔时帝释即于其时。敕诸天众各严宫侍。花鬘璎珞及种种香。末香烧香天衣弥覆而为供养。于时帝释将是眷属。速疾来诣誓多林所。到已奉献。顶礼佛已右繞七匝。即于佛前广大供养。法事已讫却住一面。承佛圣旨白言世尊。善住天子与诸天女及诸天众。于善法堂游戏自恣。忽闻空中有声告言。善住天子后更七日。天命当尽受诸畜身。入于地狱为人不具。备经多苦如上所说。具以白佛。唯愿世尊为诸四众及我等辈说其因缘。而此善住往昔之世。修何福业生天受乐经尔多劫。复何因缘命终堕落。作如上等七种畜生。一切不净为其饮食。复入地狱受苦多劫。虽得人身矬陋卑贱。无目粗丑众恶缠裹。贫穷臭秽人所鄙弃。又修何福感彼空内告语令知其报之者孰斯缘也。唯愿世尊愍其善住及我等辈。说是因缘报应之本。慈悲救济令得解脱\n",
          "尔时世尊告帝释言。善男子汝大慈心。能为善住问其往昔因缘善恶业报之事。又能请我除免其苦。甚善大善谛听谛听。吾当为汝分别解说。尔时世尊从于顶上放大光明。流照十方一切佛界。其光五色青赤黄白黑互相纷映右旋宛转。还至佛所繞佛三匝。从佛口入。佛摄光已佛便微笑。告敕帝释谛听谛听。乃往过去无量阿僧祇劫。尔时有佛号毗婆尸如来应供正遍知明行足善逝世间解无上士调御丈夫天人师佛世尊。化世缘尽般涅盘后。于像法中。尔时有国名波罗奈。时有婆罗门唯诞一子。身遂舍寿其母孤养。年渐长大向田营种。贫母为之处处求食。未得之间食时稍晚。其子饥渴瞋心恚母。便出恶言今日何缘不来送食。冤烦系恨再三返复。便出恚言我母今者不如畜生。我见猪狗野干猕猴乌鹫之类。养育儿子为怜念故。犹尚不令饥渴无暂舍离。如何我母不来见看。饥渴如是复不送食。怀是怨恨未久之间。母求得食遽持来至。慰喻其子令使欢喜。适坐欲食。忽于空中见一独觉作沙门形。飞从南来腾空北过。其子见已心生敬仰。即起合掌头面作礼。邀屈临降。时辟支迦便就其请。其子欢喜敷白茅座。献净妙华减其食分。持以奉上比丘食已。为说法要示教利喜。其子于后复得出家。而被差作维那知事。时有婆罗门造立僧坊安置徒众。复有施主送多酥油。时诸客僧在于寺食。维那见已心悭瞋恚嫌客烦乱。酥油等味都不与食。客僧问曰此是檀越施现前僧。何故留之不行徒众。而是维那卒躁恶性。即便唱骂[仁-二+尔]客僧等。何不噉屎尿索酥油耶。[仁-二+尔]眼盲耶。见有酥油我匿之乎\n",
          "佛告帝释。尔时婆罗门子者今善住天子是也。由其恚言将畜比母。今招七返作畜生身。又由作维那时出食秽言。业感令其常食不净。悭僧食故地狱受苦。骂盲瞎故得无目报。七百生中常无两目。长处黑暗受大辛苦。天帝当知如是罪业。有因会报终不败灭。复次天帝善住天子得生天者。由彼过去供养辟支。敷座献花恭敬施食闻法力故。今受天福经尔数劫常胜妙乐。又由辟支腾空过时。其人发心仰于空中。倾心致敬头面作礼。由是功德今赖空中神声预报其报之者。即是善住守殿神也。尔时善住承佛所说。即知自业皆是宿缘。即于佛前深自咎责。由我过去恚母嫌僧恶骂悭贪。令我当来获斯大罪。今承圣旨尽命忏悔。即便举身投躄于地。遍身血瘀于笮花袋。闷绝良久方渐苏息。号咷雨泣悲不自胜\n",
          "佛告善住及天帝释。十恶业缘恶口尤最。当知恶骂甚于猛火。而此猛火但焚七珍之财。但焚世间资玩等物。恶口猛火能烧七圣之财。能烧出世一切功德。消灭荡尽遽招恶报。如汝善住一言恨母。一骂众僧。烧天报尽复入地狱。天帝父母众僧不应轻毁。理当尊重恭敬供养。软语称赞常念其恩。三界慈爱唯有父母。三世福田不过众僧。如其八辈真僧十二贤圣。供养之者不虚功德。欲求出世进可成道。宁应僧处辄生欺语。父母生养劬劳辛苦。十月妊娠三年乳哺。长养教诲艰忧备尽。冀其成立才艺过人。又望出家度脱生死。以是恩念昊天难报。是故我语阿难。左肩担父右肩担母。繞须弥山百千万匝。血流没踝尚不能报一日乳哺之恩。岂应恶念轻生恚语\n",
          "佛告帝释善住天子。今见我故得五眼净。忏悔彻故罪亦除灭。佛顾善住而谓之曰。汝止勿泣我有法门。名为最胜佛顶陀罗尼咒。持是咒者能令汝得离苦解脱。善住我此最胜佛顶陀罗尼咒。乃是百千万亿俱胝诸佛所说。我今说之此陀罗尼咒者。于诸佛顶最尊最胜。能灭一切业障悉令清净。能拔地狱畜生阎摩罗趣。能除一切众生生死苦恼。复告天帝此清净佛顶最胜陀罗尼咒。若有善男子善女人比丘比丘尼。能受持者若读若诵是人。以是功德百千万劫。十恶五逆悉得消灭。即得阿耨多罗三藐三菩提。不转此身获宿命智。从一佛国生一佛国。常蒙普贤文殊观音势至。摩顶授手受菩萨记。常在道场闻持正法。获萨云智更增其寿。身口意净不遭横死。善触充满举体清胜。一切时处快得轻安。若临终时念此陀罗尼者。即得往生诸佛国土。尔时帝释闻佛称叹最胜陀罗尼功德不可思议。深乐欢喜一心渴仰。白言世尊惟愿如来。愍念善住及我等辈。亦为未来末法众生。说此最胜佛顶陀罗尼咒。我当修行愿令一切众生永离八难之苦。尔时世尊为天帝及善住天子四部众等即说咒曰\n",
          "那谟薄伽伐帝(一)啼晒路迦(稽耶反)钵啰底毗失瑟[口*宅](长声)耶(二)勃陀(长声)耶薄伽伐底(三)怛侄他(四)唵(长声五)毗输驮耶娑摩三漫多[口*缚](缚可反)婆(长声)娑(上六)娑破啰拿揭底伽诃那娑婆(长声)缚输第(七)阿鼻诜者(去长声)苏揭多伐折那(八)阿[口*蜜]唎多苾晒罽(九)阿呵啰(长声)阿诃啰(下同十)阿(长声)瑜散陀(长声)啰尼(十一)输驮耶输驮耶(十二)伽伽那鞞输提(十三)乌瑟尼沙毗逝耶输提(十四)娑诃娑啰喝啰湿弭珊珠地帝(十五)萨婆多他揭多地瑟[口*宅](长声)那頞(鸟割反)地瑟耻帝慕侄晒(十六)跋折啰迦(长声)耶僧诃多那输提(十七)萨婆伐啰拿毗输提(十八)钵啰底祢伐怛耶阿(长声)瑜输提(十九)萨末耶頞地瑟耻帝(二十)摩尼摩尼(二十一)怛闼多部多俱胝钵唎输提(二十二)毗萨普咤勃地输提(二十三)逝耶逝耶(二十四)毘逝耶毘逝耶(二十五)萨末啰萨末啰勃陀頞地瑟耻多输提(二十六)跋折[口*梨]拔折啰揭鞞(二十七)拔折灆婆伐都(二十八)摩摩(称名替此字)萨婆萨埵写迦(长声)耶毗输提(二十九)萨婆揭底钵唎输提(三十)萨婆怛他揭多三摩湿[口*缚](缚佉反)娑頞地瑟耻帝(三十一)勃陀(地耶反)勃陀(同上)蒲陀耶蒲陀耶(三十二)三漫多钵唎输提(三十三)萨婆多他揭多地瑟咤(长声)那頞地瑟耻帝(三十四)摩贺慕底[口*(隶-木+士)](三十五)娑婆诃(三十六)\n",
          "佛告天帝。我此清净诸趣最胜佛顶陀罗尼咒。能净除一切罪业等障能净除一切三恶道苦。此陀罗尼咒。八十八俱胝殑伽沙诸佛同共宣说。严记守护随喜赞叹。一切如来所共印可。能净除一切众生十恶罪故。能救一切地狱畜生饿鬼阎罗趣故。若一切众生福业渐薄。应受短命残病丑陋。眇小贫贱盲聋喑哑。应堕地狱畜生受诸苦恼。闻我说是陀罗尼名者。恶报消灭便得解脱。若有众生造集恶业。十恶五逆一切罪障。若轻若重悉皆消灭。当得阿耨多罗三藐三菩提。永离一切苦难。永离一切畜生阎摩罗趣。乃至阿素洛药叉罗剎娑布单那迦咤布单那阿波沙摩罗如是等趣悉得解脱\n",
          "佛告天帝若复有人能受持此咒者。从是受持已后永离恶趣。恒与十方诸佛同居一处。恒生菩萨胜侣之中。或托贵族婆罗门种。常在道场诸佛净土。乃至成就无上菩提。获于如来正遍知海解脱身也\n",
          "佛告天帝及善住天子。我此清净诸趣最胜佛顶陀罗尼咒。威神广大具大功德有大威势。如吉祥日如摩尼珠。皎洁无垢净若虚空。所在之处光明照世。犹如世间最胜七宝。一切众生及诸国王王子王母百官宰相。凡有见者共所贵重乐见无厌。由是妙宝不为秽污之所染故。天帝此陀罗尼者亦复如是。若有受持读诵书写供养此人。以是功德亦为一切天龙八部之所贵重。如彼妙宝不欲暂舍。所以者何由是陀罗尼力。能令一切地狱畜生饿鬼。诸重罪等皆消灭故。又由是陀罗尼力。能令持者当得阿耨多罗三藐三菩提故\n",
          "佛告天帝及善住天子。若有国王王子王母太子百官宰相。及诸比丘比丘尼善男子善女人等为供养故。书此陀罗尼咒。安七宝塔中。或宝师子座上。若金刚台中。若舍利窣堵波内。若高幢头。若有四生众生。或比丘比丘尼优婆塞优婆夷。造诸十恶五无间业。及四重禁一切重罪。应生阎摩罗界乃至六趣随处受苦。是罪人等若于此陀罗尼塔边往来。塔上微尘落其身上者。如上诸罪悉得除灭。或有风过吹其塔等。而复吹人少沾身分。即得生天受胜妙乐。亦随意乐往生净土。若有持是陀罗尼者。适欲洗手以水灌掌。其水堕地沾洒虫蚁。是诸虫等即得生天。是故若比丘比丘尼优婆塞优婆夷若男若女。有能斋戒清净六时。不阙持此陀罗尼咒者。是人三世所有五逆四重十恶根本。一切重罪悉当消灭。为诸菩萨及诸如来。手摩其头授菩萨记而告之言。善男子汝能受持最胜佛顶陀罗尼咒者。汝当来世必得阿耨多罗三藐三菩提\n",
          "佛告天帝若复有人。能于四衢道中造诸宝塔或立高幢安此陀罗尼经。复以种种花香璎珞七宝严具奇妙衣服饮食汤药而为供养。是人功德无量无边。是人福智不可称计。是人即是菩萨摩诃萨。是人即是佛之真子。所以者何。拔济塔下往来无量诸众生故。尔时阎摩罗法王。即于如是夜分后时。将诸眷属百万亿千。持诸香花种种严具。来至佛所奉献于佛。右绕七匝顶礼佛足。以诸华香而为供养。白言世尊我闻世尊。演说最胜佛顶陀罗尼咒今我故来为欲听受。随顺言教而守护故\n",
          "尔时复有护世四天王忉利天王释提桓因。及空居夜摩天睹史多天化乐天他化自在天梵天王大梵天王等。各将眷属持种种香花璎珞。来诣佛所而为供养。右绕七匝白言世尊。唯愿为说最胜佛顶陀罗尼咒受持法要。令我晓了成就供养\n",
          "佛告护世及大梵王阎摩罗等。谛听谛听吾为汝说。若有一切苦难众生。罪极重者无救护者。当于白月十五日洗浴清洁。着净衣裳受八戒斋。于菩提像前正心右跪。诵此陀罗尼咒满一千八遍。是人所有诸罪业障悉皆消灭。当得总持陀罗尼门。辩才无碍清净解脱\n",
          "佛告天帝若人虽未诵持。但得闻此陀罗尼音一经耳者。即能熏其赖耶为佛种子。譬如小许金刚堕于地上即能穿入。其地虽厚不能留碍。决至本际方乃当住。此咒亦尔一经耳者。即能熏其习性要成正觉。烦恼虽重亦不障蔽。设复堕于地狱畜生饿鬼。终不为诸业报令其沉没。要当乘是咒力任运增修至于佛地。天帝若有四生众生。一闻是陀罗尼者。现生一期更无他疾。诸苦恼事不复重受。而亦不受胞胎之形。所生之处莲中化身。诸漏结使从是永断。五眼清净得宿命智。而复当得阿耨多罗三藐三菩提\n",
          "佛告天帝若人初亡及亡已久。有人以此陀罗尼咒。咒黄土一把满二十一遍散其骸上。而是亡者即得往生十方净土。若亡者魂识已入地狱畜生饿鬼阎罗趣者。咒土沾骨便得解脱。即舍恶趣而得生天\n",
          "佛告天帝若有短命众生欲求长寿者。于白月十五日洗浴清洁。着新净服斋戒一心。诵是陀罗尼满一千八遍。令命短者还得长寿。一切业障悉皆消灭\n",
          "佛告天帝若复有人。就于一切畜生耳中。诵是陀罗尼咒唯一遍者。而是畜生耳根。一闻如是陀罗尼故。尽此一形不复重受禽畜之身。应入地狱即得免离\n",
          "佛告天帝若人遇大恶病受诸苦恼闻是陀罗尼咒。即得离苦罪障消灭。乃至四生众生闻此咒者。悉舍病苦离胞胎形。乘莲化生常识宿命。一切生处忆持不忘\n",
          "佛告天帝若人生来具造十恶五逆四重根本等罪。自惟乘此恶业。命终之后必定当堕阿鼻地狱受诸大苦。经于多劫劫尽更生。若堕畜生杂类禽兽。循环恶道无复救护。是人应当白月十五日在菩提像前。以金银器可受一升。盛好净水安置坛内。受菩萨戒持斋洁净。于坛西畔面东向像。烧香礼拜右跪系念。至诚启白诵此陀罗尼咒满一千八遍。于其中间不得间断。而以是水散洒四方及以上下。愿令一切同得清净。作是法已如上恶业应入地狱畜生饿鬼便得解脱。一切罪报悉皆消灭。阎罗放赦司命欢喜。不生瞋责反更心恭。合掌随喜赞其功德。若舍其报生诸佛国。十方净剎欲往随愿。又十五日咒其酥蜜及于荜茇一千八遍。与人食之其人食已。所有十恶五逆等罪悉皆消灭。而复当得阿耨多罗三藐三菩提\n",
          "佛告天帝若欲作此曼茶罗法者。于白月十五日。以香水黄土及瞿摩夷作泥涂坛。其坛方圆四肘为量。棱伽五色周匝三重。于坛四边更作一重眷属棱伽以白色规界。而于坛中尽散诸花。以四瓶水安坛四角画莲华上。其水瓶者悉须齐量不得大小。持舍利瓶和盛牛黄。中莲华上恭敬安置。又于坛中散种种花焚种种香龙脑郁金沈水等香。然种种灯酥灯油灯及于香灯。献种种食粳米乳酪酥油石蜜蒱桃石榴二种之浆。七宝器盛奉于坛内。尔时行人持菩萨戒。律仪清净餐三白食。着新净服于坛西畔。合掌右跪心祈念已。先当作佛护身印。即作佛心慕陀罗法。诵此最胜佛顶陀罗尼咒一千八遍。一切恶业十恶等罪悉皆消灭。当得阿耨多罗三藐三菩提。诸佛菩萨亲摩其顶授菩提记。欲诣菩萨所居之处。即蒙菩萨将往自宫。随逐往来十方佛土\n",
          "佛告天帝如是最胜佛顶陀罗尼咒。于末法时若有比丘比丘尼优婆塞优婆夷。及国王国母王子王母太子妃后百官宰相人非人等。乃至一切众生但解语者。有能作是曼茶罗法。清净涂地。若以土若以水若以香水。及瞿摩夷而严饰之。散花烧香幢盖幡灯。若以种种珍宝饮食供养之者。是即名为檀波罗蜜。营坛之时有恼不瞋。是即名为羼提波罗蜜。修坛勤勇不懈不怠。是即名为毗梨耶波罗蜜。专明法则一心不乱。是即名为禅波罗蜜。布置端正不喎不斜。善知分齐可与不可。是即名为般若波罗蜜。天帝依是言教建法事者。是即具足六波罗蜜。是故应当展转开示一切众生。多所饶益获菩提故\n",
          "佛说经已帝释善住还于自宫。善住天子依教持诵。满七日后自见罪报。一切悉灭更加天命增寿无量即与帝释将诸天众。严持香花种种殊妙天衣璎珞。而来供养。头面礼佛庆大慈悲。欢喜踊跃旋繞千匝\n",
          "尔时世尊舒金色手。摩善住天子顶。复为善住授菩萨记而告之言。此经名为最胜佛顶陀罗尼净除诸趣业障咒经。汝等四众应当受持\n",
          "尔时四众菩萨摩诃萨。及天龙八部干闼缚阿素洛羯路茶紧那洛莫呼勒伽鸠盘茶毕舍遮人非人等。闻佛所说皆大欢喜。作礼而去信受奉行"
        ]
      },
      {
        "id": 5,
        "level": 2,
        "title": "义净译本",
        "brief": "大唐三藏沙门义净奉　制译",
        "media": "vijaya_sutra.mp3",
        "list": [],
        "page": [
          "大唐三藏沙门义净奉　制译\n",
          "大正藏编号: T19 No.971\n\n",
          "佛顶尊胜陀罗尼经\n\n",
          "如是我闻。一时薄伽梵。在室罗筏城逝多林给孤独园。与大苾刍众千二百五十人俱。菩萨摩诃萨万二千人俱。尔时三十三天善法堂会。有一天子名曰善住。与诸大天并诸天女。前后围繞受胜尊贵。欢娱游戏种种天乐。共相娱乐受诸快乐。尔时善住天子。于其夜分闻有声言。善住天子却后七日决欲命终。于此没后生赡部洲。便受七返傍生之身。次受地狱苦从地狱出。希得人身生贫贱家。处于母胎即无两目。善住天子闻此声已。身毛皆竖生大怖惧。愁忧不乐惶怖无计。即便速疾往诣天帝释所。悲号啼哭。顶礼天帝二足尊已白帝释曰。惟愿天尊听我所说。我与天女共相围繞。受快乐时闻有声言。善住天子却后七日命将欲终。命终之后生赡部洲。便受七返傍生之身。次受地狱苦从地狱出。希得人身生贫贱家。在母胎中即无两目。我闻斯语惶怖无计。云何令我得免斯苦\n",
          "尔时天帝释闻善住天子语已。甚大惊愕谛想思惟。此之善住受何七返恶趣之身。须臾静住注想谛观。便见善住当受七返恶趣之身。所谓猪狗野干。猕猴蟒蛇乌鹫等身。食诸秽恶不净之物。尔时帝释观见善住天子。当堕七返恶趣身已。极轸慈念愁忧苦恼痛贯身心。谛思何计何所归依。谁能覆护得免斯苦。复作是念唯有如来应正等觉大慈悲父。令其善住免斯苦耶尔时帝释作是念已。于初夜分以种种华天妙衣服以自庄严。执持花香往逝多林。诣世尊所恭敬供养。顶礼双足繞七匝已。长跪合掌而白佛言。善住天子闻有声言。却后七日命终而受七返傍生恶趣之身。闻此语已极怀忧苦痛贯于心。世尊大慈哀愍利益。云何令得免斯苦耶\n",
          "尔时世尊闻此语已。即便微笑于其顶上。放种种光遍照三千大千世界还至佛所。若佛世尊说过去事光从背入。若说未来事光从胸入。若说地狱事光从足下入。若说傍生事光从足跟入。若说饿鬼事光从足指入。若说人事光从膝入。若说力轮王事光从左手掌入。若说转轮王事光从右手掌入。若说天事光从脐入。若说声闻事光从口入。若说独觉事光从眉间入。若说阿耨多罗三藐三菩提事光从顶入。是时光明还至佛所。繞佛三匝从佛口入。尔时世尊告帝释曰。天帝有陀罗尼。名为如来佛顶尊胜。能净一切恶趣生死苦恼。又能净除一切地狱琰摩王界傍生之苦。又破一切地狱之业回趣善道。天帝此佛顶尊胜陀罗尼。不可思议有大神力。若复有人一经于耳。先世所造一切恶业悉皆消灭。当得清净胜妙之身。随所生处忆持不忘。从一佛土至一佛土。从一天界至一天界。乃至遍历三十三天。所生之处忆持不忘。复次天帝若人欲终。须臾忆念此陀罗尼还得增寿。身口意净亦无苦痛。随其福利悉蒙安隐。亦令一切如来之所瞻视。一切天神常为侍卫。人所敬重恶障消除。一切菩萨同为覆护。若有男子女人。须臾读诵持此陀罗尼者。当知此人所有三恶道苦。破坏消灭无有遗余。诸佛净土及诸天宫。一切菩萨甚深行愿。随意游入悉无障碍。是时帝释一心乐闻\n",
          "尔时薄伽梵观察帝释心之所念。以大慈悲心说是陀罗尼法。即说咒曰\n",
          "南谟薄伽伐帝　咥哩卢枳也　钵喇底毗失瑟咤(引)也　勃陀(引)也薄伽伐帝　怛咥他唵毗输驮(唐左)也　飒么三曼多　阿婆婆(引)娑飒拨啰　拿揭底[口*虐]喝娜　琐婆(引)婆毘戍(商聿下同)睇阿毗诜者睹漫(引)　苏揭多跋啰跋者那　阿蜜栗多鞞师计　疴(引下同)喝啰疴喝啰　疴愈珊陀(引)喇[仁-二+尔]　输驮也输驮也　伽伽那毗戍睇　乌瑟腻沙　毗逝也戍睇　索诃萨啰曷喇湿弭　珊珠地帝　萨婆(上)怛他揭多　阿地瑟侘(引)娜　阿地瑟耻[多*页](丁可反下同)没侄[口*丽]　跋折啰(引)迦也　僧喝旦那戍睇　萨婆疴伐刺拿毗戍睇　钵喇底[仁-二+尔]跋戴也　阿愈戍睇　三么耶阿地瑟耻帝　末[仁-二+尔]末[仁-二+尔]么末[仁-二+尔]　呾闼多步多孤[打-丁+致]　钵唎戍睇　鼻窣怖咤勃地戍睇　逝也逝也　鼻逝也鼻逝也　三末啰三末啰　萨婆勃陀　阿地瑟耻多戍睇　跋折[口*丽]跋折啰(引)揭鞞(引)　跋折蓝婆跋睹　么么阿目羯写(自称名我某甲)萨婆萨埵难(引)者迦也毗戍睇　萨婆揭底钵唎戍睇　萨婆怛他揭哆　三摩戍和娑阿地瑟耻帝　勃陀勃陀(停也反)　菩驮也菩驮也　三曼[多*页]钵唎戍睇　萨婆怛他揭[多*页]　阿地瑟侘(引)娜阿地瑟耻帝莎诃(此咒比多翻译传诵者众然于声韵字体未能尽善故更重勘梵本一一详定)\n",
          "尔时世尊说此陀罗尼已。告帝释曰此陀罗尼印名净除一切恶趣佛顶尊胜陀罗尼法。亦能除灭一切罪业等障。能净一切秽恶道苦。天帝此陀罗尼。八十八弶伽沙俱胝百千诸佛。同共宣说随喜受持。以大日如来智印印之。为破一切有情三恶趣网。为令一切地狱傍生琰摩王界之所有情而得解脱。众苦逼迫堕生死海有情得解脱故。亦令短命薄福现无救护众生。乐造杂染恶业有情得饶益故。此陀罗尼于赡部洲住持力故。又令邪见不信善恶三恶趣中。种种流转生死苦恼。薄福有情迷失正路。如是等类无不蒙益。担悉令解脱众苦重\n",
          "佛告天帝我今宣说此陀罗尼付嘱于汝。汝当授与善住天子。令其受持读诵思惟。爱敬供养忆持莫忘。亦令赡部洲中一切有情。广宣流布此陀罗尼利益无量。亦为一切诸天子等。说此大陀罗尼印付嘱于汝。天帝汝当正意忆持。勤加守护勿令忘失\n",
          "复次天帝。若复有人须臾得闻此陀罗尼。千劫已来积集重障恶业之罪。应受种种生死流转。地狱饿鬼傍生琰摩王界。阿苏罗身药叉鬼神。布单那羯咤布单那阿波娑摩啰。蚊虻龟狗蟒蛇等身。一切诸鸟及诸猛兽。一切有情乃至蚁子之身。更不重受便得转生。诸佛世尊一生补处菩萨同会一处。或得大姓婆罗门家生。或生剎帝利种及以豪贵最胜家生。天帝此人身等。如上胜处生者。皆由闻此陀罗尼故。随所生处皆得清净胜妙之身。天帝如是果报乃至菩提最胜之处。皆由赞叹此陀罗尼殊胜功德\n",
          "天帝此陀罗尼名为吉祥。何以故能除一切三恶道故。此佛顶尊胜陀罗尼。犹如日藏摩尼之宝。净无瑕翳犹若虚空。光焰照彻无不周遍。若诸有情净心持此陀罗尼者亦复如是。如善好金明净柔软令人喜见。不为秽恶之所染着。亦如莲华飞尘不染。天帝持此陀罗尼者亦复如是。乘此净业必生善趣。天帝此陀罗尼随所方处。若能如是书写受持。听闻赞诵恭敬供养者。一切恶道皆得清净。诸地狱苦速能消灭\n",
          "天帝若有男子女人。书写此陀罗尼安高幢上。或安高山或置楼台。乃至安置窣堵波中。天帝若有苾刍苾刍尼邬波索迦邬波斯迦族姓男女。于前幢等或时遥见。或与相近其影映身。或复风吹陀罗尼等。幢上轻尘落在身者。天帝彼诸众生所有罪业。应堕恶趣地狱饿鬼傍生。琰摩王界阿苏罗身。众恶之苦皆悉不受。亦复不为罪垢染污。天帝此等有情一切诸佛之所授记。皆得不退转于阿耨多罗三藐三菩提。天帝何况更以种种华鬘涂香末香。幢幡花盖衣服璎珞。作诸妓乐种种庄严。于四衢道造窣堵波。安置陀罗尼合掌恭敬。旋繞周行归命礼拜。天帝彼人能如是供养者。名曰摩诃萨埵。真是佛子持法栋梁。又是如来全身舍利窣堵波塔。尔时琰摩法王于夜初分来诣佛所。以种种妙衣种种华香。涂香末香栴檀沈水。恭敬供养繞佛七匝。礼双足已而作是言。我闻如来演说大力陀罗尼法。赞持功德不可思议。世尊大慈怜愍利益罪苦众生。世尊我常随逐守护。不令持者堕于地狱。由彼随顺如来言教而护念之\n",
          "尔时护世四大天王。繞佛三匝在一面立。白佛言世尊。唯愿如来重为我等。广说陀罗尼法。尔时世尊告四大天王曰。汝等谛听我当为汝。演说持此陀罗尼法。亦为短命诸有情说。若欲受持当净洗浴着新净衣。始从白月一日乃至圆满十五日时。斋戒一心诵陀罗尼满其千遍。令短命者命还增续永离病苦。一切业障悉能消灭。一切地狱之苦一切鸟兽乃至有命之类。闻此陀罗尼声一经于耳。尽此身已更不复受一切众苦。佛言若复有人忽遇恶病众苦逼迫。闻此陀罗尼者即得永离一切恶病众苦消灭。若应堕在恶道亦得解脱。即得往生妙喜世界。尽此身已后更不受胞胎之身。所在之处莲花化生。随其所生常得宿命忆持不忘\n",
          "佛言若复有人。先造一切极重业已遂即命终。由此恶业应堕地狱。或堕傍生琰摩王界饿鬼之趣。乃至堕在捺洛迦中。或生水中或作禽兽种种之身。取其亡者随身分骨。净土一把以陀罗尼咒之二十一遍。散于骨上。亡者生天。佛言若人常能日日诵此陀罗尼满二十一遍。应消一切世间殊胜供养。舍身往生极乐世界。若常诵念复增寿命受诸快乐。舍此身已即得往生种种微妙诸佛剎土。常与诸佛俱会一处。一切如来常为演说微妙之法。一切诸佛授菩提记。身光照曜一切剎土。乃至获得无上涅盘\n",
          "复次若欲诵此陀罗尼法。于其佛前先取净土作坛。随其大小正方而作。以种种草花散于坛上。烧众名香双膝着地或时蹲踞。心常念佛作慕陀罗尼印。先屈头指以大拇指押。然后当心合掌。诵陀罗尼满一百八遍。于其坛中犹如云王雨种种花。能遍供养八十八俱胝弶伽沙数那庾多百千诸佛。彼佛世尊咸共赞言。善哉善哉此为希有真是佛子。证得无障碍智三昧及菩提心庄严三昧。持此陀罗尼者应如是作\n",
          "佛言天帝我以善巧方便。若有一切众生应堕地狱即令解脱。一切恶道亦得清净消灭无余。复令持者增益寿命。天帝汝今将我陀罗尼法。授与善住天子。即令持诵满七日已。汝与善住俱来见我\n",
          "尔时天帝释于世尊前。亲受陀罗尼法。奉持忆念还于本宫。授与善住天子。尔时善住天子受得此陀罗尼法已。满六日六夜依法受持一切愿满。先应受彼一切恶趣之苦即时解脱。住菩提分增益寿命。无量福业应时云集。庆悦无量高声唱言。希有如来说斯妙法。希有明验甚大难量。大慈世尊能为我等及诸有情说此神咒。令我解脱恶趣之苦。尔时天帝释至七日已。与善住天子及诸天众。严饰花鬘。赍以妙香宝幢幡盖天衣璎珞微妙庄严。来诣佛所作供养已。以天妙衣及诸璎珞。奉上世尊遶百千匝。踊跃欢喜在一面坐。瞻仰尊容目未曾舍\n",
          "尔时世尊舒金色臂。便以百福庄严众相具足无畏右手。摩善住天子顶。而为说法授菩提记。佛告善住天子曰。此陀罗尼印名为净除一切恶趣佛顶尊胜陀罗尼。汝应授持\n",
          "尔时善住天子及天帝释。诸来天众一切大会。闻佛说已皆大欢喜信受奉行"
        ]
      },
      {
        "id": 6,
        "level": 2,
        "title": "简介",
        "brief": "",
        "media": "vijaya_sutra.mp3",
        "list": [],
        "page": [
          "《佛顶尊胜陀罗尼经》（Uṣṇīṣa vijaya dhāraṇī sūtra） 是佛教密宗经典，主要内容是佛陀为善住天子宣说攘灾延寿之法，显示尊胜咒之灵验。此经译出后尊胜咒在中国流行，历代颇有传习者，也有建造“尊胜陀罗尼经幢”以攘灾延寿的风俗。\n\n",
          "经文大意\n",
          "释迦佛时，天界有位名叫善住的天人，有天突然听到一个声音，告诉他福报即将享尽，七日后死亡，并且会先转生畜生道，而后又再堕落地狱道受种种苦刑，之后再投胎在卑贱的人家，如此接连转生受恶报。善住天子听后非常惊恐，赶忙去向帝释天主求救；帝释天主入定观察确认后，赶忙再向释迦牟尼佛求救。佛陀知道后，便宣说此经、传下了“尊胜咒”，经中说一切众生听闻、观见、诵持尊胜咒，乃至畜生道有情身体碰到书写咒文的经幢的阴影，就能得到尊胜咒殊胜利益，可以蠲除诸恶业、免入恶道。善住天子依佛陀的指示，连续持诵六日六夜后，终于净除了过去世所造的种种罪业，增福增寿，并得到释迦牟尼佛的摩顶授记。\n\n",
          "经咒注疏\n",
          "本经注疏解释有唐·法崇《佛顶尊胜陀罗尼经疏》二卷与清·续法《佛顶尊胜陀罗尼经释》等。\n\n",
          "注疏名: 佛顶尊胜陀罗尼经教迹义记\n",
          "作者: 法崇\n",
          "年代: 唐\n",
          "大正藏(T) 第39册 No.1803\n\n",
          "注疏名: 佛顶尊胜陀罗尼经释\n",
          "作者: 续法槃谭\n",
          "年代: 清\n",
          "卍续藏(X) 第23册 No.0445"
        ]
      }
    ]
  },
  {    
    "id": 1025,
    "level": 1,
    "title": "宝箧印陀罗尼经",
    "brief": "唐朝三藏沙门大广智不空奉诏译",
    "media": "sarva_sutra.mp3",
    "page": "",
    "sections":[      
      {
        "id": 1,
        "level": 2,
        "title": "经文",
        "brief": "唐朝三藏沙门大广智不空奉诏译",
        "media": "sarva_sutra.mp3",
        "list": [],
        "page": [
          "一切如来心秘密全身舍利宝箧印陀罗尼经\n",
          "特进试鸿胪卿大兴善寺三藏沙门大广智不空奉 诏译\n\n",
          "如是我闻：\n",
          "一时，佛在摩伽陀国，无垢园中，宝光明池。与大菩萨，及大声闻，天龙药叉，犍闼（踏）婆，诃苏罗，迦楼罗，紧那罗，摩睺罗伽，人非人等，无量百千，前后围绕。尔时，众中有一大婆罗门，名无垢妙光，多闻聪慧，人所乐见，常行十善，归信三宝，善心殷重，智慧微细，常恒欲令，一切众生，圆满善利，大富丰饶。\n",
          "时婆罗门无垢妙光，从座而起，往诣佛所，绕佛七匝，以众香华，奉献世尊，无价妙衣，璎珞珠鬘，持覆佛上，顶礼双足，却住一面，作是请言：唯愿世尊，与诸大众，明日晨朝，至我宅中，受我供养。尔时世尊，默然许之。时婆罗门，知佛受请，遽（巨）还所住。即于夜间，广办肴（摇）膳，百味饮食，洒扫殿宇，张施幡（番）盖，至明旦已，与诸眷属，持众香华，及诸伎（技）乐（月），至如来所，白言时至，愿垂降临。\n",
          "尔时世尊，软语安慰彼婆罗门无垢妙光，遍告大众，宣言：汝等皆应，往彼婆罗门家，摄受供养，为欲令彼，获大利故。于时世尊，即从座起，才起座已，从佛身出，种种光明，间错妙色，照触十方，悉皆警觉，然后趣道。时婆罗门，以恭敬心，持妙香华，与诸眷属，及天龙八部，释梵四王，先行治道，奉引如来。\n",
          "尔时世尊，前路不远，中至一园，名曰丰财，于彼园中，有古朽塔，摧坏崩倒，荆棘掩庭，蔓草封户，瓦砾埋隐，状若土堆。尔时世尊，迳往塔所，于时塔上，放大光明，照耀炽盛，于土聚中，出声赞言：善哉！善哉！释迦牟尼，今日所行，极善境界；又婆罗门，汝于今日，获大善利。\n",
          "尔时世尊，礼彼朽塔，右绕三匝，脱身上衣，用覆其上，泫（绚）然垂泪，涕血交流，泣已微笑。当尔之时，十方诸佛，皆同观视，亦皆流泪，各所放光，来照是塔。于时大众，惊愕变色，互欲决疑。尔时，金刚手菩萨等，亦皆流泪，威焰炽盛，执杵（楚）旋转，往诣佛所，白言世尊！此何因缘，现是光相？何如来眼，流泪如是？亦彼十方诸佛，大瑞光相现前。唯愿如来，于此大众，解释我疑。时薄伽梵（饭），告金刚手：此大全身，舍利积聚，如来宝塔，一切如来，无量俱胝（支），心陀罗尼，密印法要，今在其中。金刚手！有此法要，在是中故，塔即变为，重迭无隙，如胡麻子。俱胝百千，如来之身，当知亦是，如胡麻子。百千俱胝，如来全身，舍利之聚，乃至八万四千法蕴，亦在其中。九十九百千万俱胝，如来顶相，亦在其中。由是妙事，是塔所在之处，有大神验，殊胜威德，能满一切世间吉庆。\n",
          "尔时大众，闻佛是说，远尘离垢，断诸烦恼，得法眼净。时众机异，利益亦别：须陀洹（还）果，斯陀含果，阿那含果，阿罗汉果，辟支佛道，及菩萨道，阿鞞（脾）跋致，萨波若智，于如是事，各得其一。或有证得：初地、二地，乃至十地；或有满足，六波罗密；其婆罗门，远尘离垢，得五神通。\n",
          "时金刚手，见此奇特希有之事，白言：世尊！妙哉奇异，但闻此事，尚获如是殊胜功德，况闻深理，至心起信，得几功德？佛言谛听！汝金刚手，后世若有，信男信女，及复我等四部弟子，发心书写，此一经典，即准书写九十九百千万俱胝（支）如来所说一切经典；即过于彼九十九百千万俱胝如来之前，久植善根；即亦彼诸一切如来，加持护念，有如爱眼，亦如慈母，爱护幼子。若人读诵此一卷经，即为读诵，过去现在未来诸佛所说经典。由如是故，九十九百千万俱胝，一切如来，应、正等觉，侧塞无隙，犹如胡麻，重迭赴来，昼夜现身，加持其人。如是一切，诸佛如来，无数恒沙，前聚未去，后群重来，须臾推迁，迴转更赴。譬如细沙，在水旋急，不得停滞，迴去复来。若有人，以香花涂香，华鬘衣服，微妙严具，供养此经，即成于彼十方九十九百千万俱胝，如来之前，以天香华，衣服严具，七宝所成，积如虚弥，尽以供养，种植善根，亦复如是。\n\n",
          "尔时，天龙八部，人非人等，闻是说已，各怀稀奇，互相谓言：奇哉威德，是朽土聚，如来神力，所加持故，有是神变。金刚手，复白佛言：世尊！何因缘故，是七宝塔，现为土聚？佛告金刚手：此非土聚，乃是殊妙，大宝塔耳。由诸众生，业果劣故，隐蔽不现，由塔隐故，如来全身，非可毁坏，岂有如来，金刚藏身，而可坏哉。我若灭度，后世末法，逼迫之时，若有众生，习行非法，应堕地狱，不信三宝，不植善根，为是因缘，佛法当隐，然犹是塔，坚固不灭，一切如来，神力所持，无智众生，惑障覆蔽，徒朽珍宝，不知采用，以是事故，我今流泪，彼诸如来，亦皆流泪。\n",
          "复次，佛告金刚手言：若有众生，书写此经，置塔中者，是塔即为，一切如来，金刚藏窣（苏）都婆。亦为一切如来陀罗尼心，秘密加持窣（苏）都婆。即为九十九百千万俱胝（支），如来窣都婆。亦为一切如来，佛顶佛眼窣（苏）都婆，即为一切如来，神力所护。若佛像中，窣都婆中，安置此经，其像即为七宝所成，灵验应心，无愿不满。其窣（苏）都婆，伞盖罗网，轮橖（堂）露盘，德字铃铎，楹（赢）础基阶，随力所办，或土或木，若石若砖，由经威力，自为七宝，一切如来，于此经典，加其威力，以诚实言，不断加持。若有有情，能于此塔，一香一花，礼拜供养，八十亿劫，生死重罪，一时消灭，生免灾殃，死生佛家。若有应堕，阿鼻地狱，若于此塔，或一礼拜，或一右绕，塞地狱门，开菩提路。塔及形像，所在之处，一切如来，神力所护，其处不为，暴风雷电，霹雳所害，不为毒蛇，蚖（元）蝮毒虫，毒兽所伤。不为狮子，狂象虎狼，野干蜂虿（菜），之所伤害。亦无药叉，罗刹部多，那毗舍遮，魑（痴）魅（妹）魍（网）魉（两），癫痫（闲）之怖。亦复不为，一切寒热，诸病疬（厉）瘘（漏），痈（庸）疽（居）疮（窗）疣（尤），疥（介）癞（赖）所染。若人暂见是塔，能除一切灾难，其处亦无，人马六畜，童子童女，疫疠之患。不为横死，非命所夭。不为刀杖，水火所伤。不为盗贼，冤仇所侵。亦无饥馑，贫乏之忧。厌魅（妹）咒诅（组），不能得便。四大天王，与诸眷属，昼夜卫护。二十八部，大药叉将，日月五星，幢（床）云彗星，昼夜护持。一切龙王，加其精气，顺时降雨。一切诸天，与忉利天，三时下来，亦为供养。一切诸仙，三时来集，赞咏旋绕，礼谢瞻仰。释提桓（还）因，与诸天女，昼夜三时，来下供养。其处即为，一切如来，护念加持。由纳经故，塔即如是。若人作塔，以土石木，金银铜铅，书此神咒，安置其中，才安置已，其塔即为，七宝所成，上下阶级，露盘伞盖，铃铎（夺）轮橖（堂），纯为七宝。其塔四方，如来形相，由法要故，一切如来，坚住护持，昼夜不去。其七宝塔，全身舍利，之妙宝藏，以咒威力，擢（浊）竦（耸）高至，阿迦尼咤（渣），天宫之中，塔所串峙（是），一切诸天，昼夜瞻仰，守卫供养。\n\n",
          "金刚手言：何因缘故，此法如是，殊胜功德？佛言当知！以此宝箧（切）印陀罗尼，威神力故。金刚手言：唯愿如来，哀悯我等，说是陀罗尼。佛言谛听！思念莫忘，现在未来，一切如来，分身光仪，过去诸佛，全身舍利，皆在宝箧（切）印陀罗尼，是诸如来，所有三身，亦在是中。尔时，世尊即说陀罗尼曰：\n\n",
          "那莫斯得利牙、地尾卡难姆、 萨哇 打他噶打难、 唵（ong） 不胃巴、 哇打哇利、 哇扎利 哇扎抬 、苏噜苏噜 德拉德拉、 萨哇 、打他噶打、 打都打利、 巴德嘛 波哇地、 哲牙哇利、 母德利 斯妈拉、 打他噶打、 打嘛 扎克拉 、 波拉 哇他拉、 巴德里 不地 笨拉打姆 、 卡拉楞姆 克利地 、 萨哇 打他噶打、 地斯帝地 、 波打牙 波打牙 、 波地 波地、 不打 不打、 三不打你 三不打牙、 扎拉 扎拉 扎览都、 萨哇 波览拉你 萨哇 巴巴尾噶地 、 呼噜 呼噜 、 萨哇 苏克拉 尾噶地 、 萨哇 打他噶打、 哈利打牙 、巴特儿拉你、 森姆不拉 森姆不拉、 萨哇 打他噶打、 苏黑牙 德拉尼、 母德利 不地 苏母地、 萨哇 打他噶打、 地斯帝塔 、 打都 噶弥 刷哈、 三马牙 地斯帝地、 刷哈 、 萨哇 打他噶打、 哈利打牙、 打都 母德利 刷哈 、 苏波拉 地斯帝塔 、斯奴比 打他噶打、 地斯帝地 、呼噜呼噜 、 轰 、 轰、 刷哈 、 唵（ong） 萨哇 打他噶打、 乌斯你沙 、 打都 母德拉你、 萨哇 打他噶打你、 萨打都危 不舍塔 、 地斯帝地 、轰 、轰、 刷哈\n\n",
          "尔时，佛说是神咒已。诸佛如来，自土聚中，出声赞言：善哉！善哉！释迦世尊，出浊恶世，为利无依无怙（护）众生，演说深法，如是法要，久住世间，利益广多，安稳快乐。\n",
          "于时，佛告金刚手言：谛听！谛听！如是法要，神力无穷，利益无边。譬如幢（床）上，如意宝珠，常雨珍宝，满一切愿。我今略说万分之一，汝宜忆持，利益一切。若有恶人，死堕地狱，受苦无间，免脱无期，有其子孙，称亡者名，诵上神咒，才至七遍，烊铜热铁，忽然变为，八功德池，莲生承足，宝盖驻顶，地狱门破，菩提道开，其莲如飞，至极乐界，一切种智，自然显发，乐说无穷，位在补处。复有众生，重罪报故，百病集身，苦痛逼心，诵此神咒二十一遍，百病万恼，一时消灭，寿命延长，福德无尽。若复有人，悭贪业故，生贫穷家，衣不隐身，食不续命，（里）瘦衰蔽，人所恶（悟）贱（见），是人惭愧，入山折采，无主搹（革）华，若磨朽木，持以号香，往至塔前，礼拜供养，旋绕七匝，流泪悔过。由神咒力，及塔威德，灭贫穷报，富贵忽至，七宝如雨，无所缺乏，但当此时，弥饰佛法，施与贫乏，若有吝（令）惜，财宝忽灭。若复有人，为种善根，随分造塔，或泥或砖，随力所办，大如庵（安）罗，高四指许，书写神咒，安置其中，持以香华，礼拜供养，以其咒力，及信心故，自小塔中，出大香云，香气云光，周遍法界，熏（勋）馥（复）晃曜（要），广作佛事，所得功德，如上所说。取要言之，无愿不满。若有末世，四辈弟子，善男善女，为无上道，尽力造塔，安置神咒，所得功德，说不可尽。若人求福，至其塔所，一花一香，礼拜供养，右旋行道，由是功德，官位荣耀，不求自至，寿命富饶，不祈自增，怨家盗贼，不讨自败，怨念咒诅，不厌归本，疫疠邪气，不拔自避，善夫良妇，不求自得，贤男美女，不祷（倒）自生，一切所愿，任意满足。\n",
          "若有乌雀， 鸱（痴）枭（肖）鸠（纠）鸽（哥），鸺（休）鹠（留）狗狼，野干蚊虻，蚁蝼之类，暂来塔影，及踏场草，摧破惑障，觉悟无明，忽入佛家，恣（资）领法财，况有众人，或见塔形，或闻铎（夺）声，或闻其名，或当其影，罪障悉灭，所求如意，现世安稳，后生极乐。或人随力，以一丸泥，涂塔坏壁，运一拳石，扶塔踬（治）倾，由此功德，增福延寿，命终之后，成转轮王。\n",
          "若我灭后，四部弟子，于是塔前，济苦界故，供养香花，至心发愿，诵念神咒，文文句句，放大光明，照触三途，苦具皆辟，众生脱苦，佛种芽萌，随意往生，十方净土。若人往在，高山峰上，至心诵咒，眼根所及，远近世界，山谷林野，江湖河海，其中所有，毛羽鳞甲，一切生类，碎破惑障，觉悟无明，显现本有，三种佛性，毕竟安处，大涅槃中。若与此人，往过道路，或触衣风，或踏其迹，或唯见面，或暂交语，如是等人，重罪咸灭，悉地圆满。\n",
          "尔时，佛告金刚手言：今此秘密神咒经典，付嘱汝等，尊重护持，流布世间，不令众生，传受断绝。金刚手言：我今幸蒙，世尊付嘱，唯愿我等，为报世尊，深重恩德，昼夜护持，流布宣扬，一切世间。若有众生，书写受持，忆念不断，我等麾（挥）催，释梵四王，龙神八部，昼夜守护，不暂舍离。\n",
          "佛言善哉！金刚手：汝为未来世一切众生，大利益故，护持此法，令不断绝。\n",
          "尔时世尊，说此宝箧（切）印陀罗尼，广作佛事，然后往彼，婆罗门家，受诸供养，令时人天，获大福利，却还所住。尔时大众，比丘比丘尼，优婆塞优婆夷，天龙夜叉，犍闼（踏）婆，阿修罗，迦楼罗，紧那罗，摩睺罗伽，人非人等，皆大欢喜，信受奉行。"
        ]
      },
      {
        "id": 2,
        "level": 2,
        "title": "宝箧印咒",
        "brief": "",
        "media": "sarva_mantra.mp3",
        "list": [],
        "page": [
          "注音版本\n\n",
          "na mo xi da li ye di wei jia nan\n",
          "那莫悉怛哩野地尾迦南\n",
          "sa po da ta ye duo nan\n",
          "萨婆怛他蘖多喃\n",
          "weng bu wei po wa na wa li\n",
          "唵部尾婆嚩娜嚩唎\n",
          "wa zhe li wa zhe zu\n",
          "嚩者梨嚩者[齿*来]\n",
          "zu lu zu lu tuo la tuo la\n",
          "祖噜祖噜驮罗驮罗\n",
          "tuo bu tuo li bo na mai\n",
          "驮覩驮梨钵娜[牟*含]\n",
          "po wa di re ye wa li\n",
          "婆嚩底惹也嚩梨\n",
          "mu da li sa mo la\n",
          "亩怛梨萨磨罗\n",
          "da ta ye duo da mo zhuo jia la\n",
          "怛他蘖多达磨斫迦罗\n",
          "bo luo wa li duo na wa ri luo\n",
          "钵罗靺栗多娜嚩日罗\n",
          "bo di man na leng jia la leng ki li di\n",
          "冐地满拏楞迦罗楞讫哩谛\n",
          "di se chi di\n",
          "地瑟耻谛\n",
          "bo tuo ye bo tuo ye\n",
          "冐驮野冐驮野\n",
          "bo di bo di mu die mu die\n",
          "冐地冐地没[亭*夜] 没[亭*夜]\n",
          "san bo tuo ni sen bo tuo ye\n",
          "参冐驮儞参冐驮野\n",
          "zhe la zhe la zhe lan du\n",
          "者攞者攞者懒都\n",
          "sa wa wa la na ni\n",
          "萨嚩嚩罗拏儞\n",
          "sa wa bo po wei ye di\n",
          "萨嚩播波尾蘖谛\n",
          "hu lu hu lu sa wa xu jia mi ye di\n",
          "户噜户噜萨嚩戌迦弭蘗帝\n",
          "ki li na ye\n",
          "讫哩娜野\n",
          "wa ri la ni san po la san po la\n",
          "嚩日罗抳三婆罗三婆罗\n",
          "sa wa dan ta ye duo yu huo ye\n",
          "萨嚩怛他蘖多虞[口*皿]野\n",
          "tuo la ni mu nie li\n",
          "驮罗抳亩涅梨\n",
          "la mu ti su mu ti\n",
          "罗没悌蘇没悌\n",
          "di se chi duo tuo du ye bi suo wa he\n",
          "地瑟耻多驮覩蘖陛娑嚩贺\n",
          "san mo ya di se chi di suo wa he\n",
          "三摩耶地瑟耻帝娑嚩诃\n",
          "sa wa da ta ye duo ki li na ye\n",
          "萨嚩怛他蘗多讫哩娜野\n",
          "tuo du mu na li\n",
          "驮覩亩捺犁\n",
          "suo wa he su bo luo di se chi\n",
          "娑嚩诃蘇钵罗底瑟耻\n",
          "duo sa du bi\n",
          "多萨覩闭\n",
          "dan ta ye duo di se chi di\n",
          "怛他蘗多地瑟耻帝\n",
          "hu lu hu lu hong hong suo wa he\n",
          "户噜户噜吽吽娑嚩诃\n",
          "weng sa wa da ta ye duo wu se ni sha\n",
          "唵萨嚩怛他蘗多坞瑟抳沙\n",
          "tuo du mu na la ni sa wa\n",
          "驮覩亩捺罗尼萨嚩\n",
          "da ta ye dan suo tuo du wei bu shi duo\n",
          "怛他蘗单娑驮覩尾部使多\n",
          "di se chi di\n",
          "地瑟耻帝\n",
          "hong hong suo wa he\n",
          "吽吽娑嚩诃\n\n",
          "回向给十方法界一切众生和神认为可以回向的灵魂。\n\n\n",
          "读音版本\n\n",
          "Namah sdeliya divi kanam\n",
          "拿莫 悉地哩呀 地尾噶南\n",
          "sarva tathagatanam\n",
          "萨瓦 达他噶达南\n",
          "om bhuvibha vadha vari vachari vachatai\n",
          "奥母 部尾吧瓦达瓦利 瓦者利 瓦者泰\n",
          "suru suru dhara dhara\n",
          "苏鲁 苏鲁 达拉 达拉\n",
          "sarva tathagata\n",
          "萨瓦 达他噶达\n",
          "dhatu dhari padma bhavati\n",
          "达睹 达利 巴得吗 巴瓦地\n",
          "jayavari\n",
          "者呀瓦利\n",
          "mudri smara\n",
          "母得利 思吗拉\n",
          "tathagata dharma chakra\n",
          "达他噶达 达吗 扎卡拉\n",
          "pravartana\n",
          "波拉瓦达那\n",
          "vajri bodhi bana\n",
          "巴者利 包地 班那\n",
          "rumkara\n",
          "楞卡拉\n",
          "rumkirti\n",
          "楞给哩地\n",
          "sarva tathagata dhistite\n",
          "萨瓦 达他噶达 地思提地\n",
          "bodhaya bodhaya\n",
          "包达呀 包达呀\n",
          "bodhi bodhi\n",
          "包地 包地\n",
          "buddhya buddhya\n",
          "布达呀 布达呀\n",
          "samboddhani samboddhaya\n",
          "三布达你 三布达呀\n",
          "chala chala\n",
          "者拉 者拉\n",
          "chalamtu\n",
          "者懒都\n",
          "sarva varanani\n",
          "萨瓦 瓦拉那你\n",
          "sarva papavigate\n",
          "萨瓦 巴巴尾噶地\n",
          "huru huru\n",
          "户鲁 户鲁\n",
          "sarva sukhavigati\n",
          "萨瓦 戍迦尾噶地\n",
          "sarva tathagata\n",
          "萨瓦 达他噶达\n",
          "hridaya vajrani\n",
          "和利达呀 巴者拉你\n",
          "sambhara sambhara\n",
          "三巴拉 三巴拉\n",
          "sarva tathagata\n",
          "萨瓦 达他噶达\n",
          "suhaya dharani mudri\n",
          "苏哈呀 达拉你 母得利\n",
          "buddhi subuddhi\n",
          "布地 苏布地\n",
          "sarva tathagata dhistita\n",
          "萨瓦 达他噶达 地思提达\n",
          "dhatu garbhe svaha\n",
          "达睹 噶比 斯瓦哈\n",
          "samaya dhistite svaha\n",
          "三吗呀 地思提地 斯瓦哈\n",
          "sarva tathagata hridaya dhatu mudri svaha\n",
          "萨瓦 达他噶达 和利达呀 达睹 母得利 斯瓦哈\n",
          "supra tisthita stubhe tathagata dhistite huru huru hum hum svaha\n",
          "苏布拉 地思提达 思度比 达他噶达 地思提地 户鲁 户鲁 轰轰 斯瓦哈\n",
          "om sarva tathagata\n",
          "奥母 萨瓦 达他噶达\n",
          "usnisa dhatu mudrani sarva tathagatam sadha tuvi bhusita dhistite\n",
          "乌思你沙 达睹 母得拉你 萨瓦 达他噶单 萨达 睹尾部西达 地思提地\n",
          "hum hum svaha\n",
          "轰轰 斯瓦哈"
        ]
      },
      {
        "id": 3,
        "level": 2,
        "title": "简介",
        "brief": "",
        "media": "",
        "list": [],
        "page": [
          "《一切如来心秘密全身舍利宝箧印陀罗尼经》（“秘”俗字、“祕”本字），简称《宝箧印陀罗尼经》、《宝箧印经》或《宝箧印咒经》，由唐朝三藏沙门大广智不空奉诏译。此经收录在《大正新脩大藏经》之密教部第十九卷。\n\n",
          "经文揭示众生本有佛性。释迦牟尼佛告诉金刚手菩萨，众生如书写此经或经中的〈一切如来心秘密全身舍利宝箧印陀罗尼〉置塔中，此塔即成为一切如来金刚藏窣都婆，亦是为一切如来陀罗尼心密加持窣都婆，即成为九十九百千万俱胝如来窣都婆，亦成为一切如来佛顶佛眼窣都婆，即为一切如来神力所护佑。\n\n",
          "本经是大正藏密教部中的一经，本经已经普传,经中的陀罗尼：一切如来心秘密全身舍利宝箧印陀罗尼,是东密(日本密宗)公认受高度敬重的三大神咒之一（另两大神咒是大悲陀罗尼和佛顶尊胜陀罗尼）！本经光是恭敬如法的念诵其经文，功德与灵验就不可思议了，当然本经有其三密(身密手印.意密观想,语密咒语配合的专门密宗法)修法，需具德密宗金刚阿阇梨灌顶传授,方能修习,恳切建议有缘者如法恭诵此经,本身就灵验不可思议！"
        ]
      },
      {
        "id": 4,
        "level": 2,
        "title": "宝箧印式浮屠塔",
        "brief": "",
        "media": "",
        "list": [],
        "page": [
          "宝箧印塔最初供奉《宝箧印陀罗尼经》或宝箧印陀罗尼咒，阿育王塔里也可供奉佛舍利。后来逐渐成为一种纪念性的结构，造型小者可供于佛龛前，大者则可作为寺庙中的浮图塔。\n\n",
          "常有人误将五轮塔当作宝箧印塔，实则两者形状虽相同，但五轮塔是上书写代表空、风、火、水、地的五个梵字，宝箧印塔则是采用五轮塔的形状，内容却是宝箧印陀罗尼。五轮塔出自《尊胜佛母修行仪轨》。"
        ]
      },
      {
        "id": 5,
        "level": 2,
        "title": "其他印咒版本",
        "brief": "",
        "media": "",
        "list": [],
        "page": [
          "大正藏原版\n\n",
          "娜莫悉怛哩野(四合)地尾(二合)迦南(一)萨婆怛他(引)蘖多南(二)\n",
          "唵(三)部尾婆嚩娜嚩𠼝(四)嚩者𠼝(五)者者𪘨(六知皆反)祖鲁祖鲁驮啰驮啰(七)萨嚩怛他蘖多(八)驮(引)都驮𠼝钵蹋𤚥(二合)婆嚩底(九)惹也嚩犁(十)亩祖犁萨么(二合)啰(十一)怛他蘖多达摩斫迦啰(二合十二)钵啰(二合)靺㗚哆(二合)娜嚩日哩(二合犂音)冒地满拏(十三)楞迦(引)啰(引十四)楞讫哩(二合)谛(十五)萨嚩怛他蘖多(引)地瑟耻(二合下同)谛(十六)冒驮野冒驮野(十七)冒地冒地(十八)没𠆙没𠆙(十九)参冒驮耶参冒驮野(二十)者攞者攞(二十一)者懒睹(二十二)萨嚩嚩啰拏儞(二十三)萨嚩播(引)波尾蘖谛(二十四)户噜户噜(二十五)萨嚩戍迦弭蘖帝(二十六)萨嚩怛他蘖多(二十七)纥哩(二合下同)那野嚩日哩(二合)抳(二十八)参婆啰参婆啰(二十九)萨嚩怛他蘖多(三十)麌呬野(二合)驮啰抳亩涅犁(下同三十一)没悌苏没悌(三十二)萨嚩怛他蘖多(引)地瑟耻多(三十三)驮睹蘖陛娑嚩(二合)诃(三十四)参摩耶(引)地瑟耻(二合)帝娑嚩(二合)诃(三十五)萨嚩怛他蘖多纥哩(二合)那野驮睹亩捺𠼝(二合)娑嚩(二合)诃(三十六)苏钵啰(二合)底瑟耻(二合)多萨睹(二合)闭怛他蘖多(引)地瑟耻(二合)帝户噜户噜吽吽萨嚩(二合)诃(三十七)唵萨嚩怛他蘖多(三十八)坞瑟抳(二合)沙驮都亩捺啰(二合)尼萨嚩怛他蘖单娑驮都尾部使多(引)地瑟耻(二合)帝(三十九)吽吽娑嚩(二合)诃(四十)",
          "\n\n\n1",
          "法丰法师（即简丰祺教授）版本梵文\n\n",
          "Namas triyadhvikānāṃ sarva tathāgatānāṃ. oṃ bhuvibhava davari vacare vacaṭai curu curu dhara dhara sarva tathāgata dhātudhare padmāṃ bhavati jayavare mudre smara tathāgata dharmma cakra pravarttana vajrabodhimaṇḍa luṃkara luṃkṛte sarva tathāgata adhiṣṭite. bodhaya bodhaya bodhi bodhi buddhya buddhya saṃbodhani saṃbodaya cala cala calaṃtu sarvā varaṇani sarva pāpa vigate. huru huru sarva śoka vigate. sarva tathāgata hŗdaya vajraṇi saṃbhara saṃbhara sarva tathāgata guhya dhāraṇi mudre. buddhe subuddhe sarva tathāgata adhiṣṭita dhātu garbhe svāhā. samaya adhiṣṭite svāhā. sarva tathāgata hŗdaya dhātumudre svāhā. supratiṣṭite stube tathāgata adhiṣṭite huru huru hūṃ hūṃ svāhā. oṃ sarva tathāgata uṣñiṣa dhātumudrāṇi sarva tathāgataṃ sadhātu vibhūṣita adhiṣṭite hūṃ hūṃ svāhā."
        ]
      }
    ]
  }
]
